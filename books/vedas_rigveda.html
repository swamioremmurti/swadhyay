<!DOCTYPE html>
<html lang="en">
    <head>
        <meta charset="UTF-8" />
        <title>Title</title>
    </head>
    <body>
 <div id="content">
<p class="Heading">॥ ऋग्वेदः मण्डलं १॥</p>
<p class="Sub-Heading">सूक्त ००१</p>
<p class="">॥ ऋग्वेदः मण्डलं १॥</p>
<p class="Shloka">अ॒ग्निमी॑ळे पु॒रोहि॑तं य॒ज्ञस्य॑ दे॒वमृ॒त्विज॑म्।</p>
<p class="Shloka">होता॑रं रत्न॒धात॑मम्॥ १<span class="rvts2">.</span>००१<span class="rvts2">.</span>०१</p>
<p class="Shloka">अ॒ग्निः पूर्वे॑भि॒रृषि॑भि॒रीड्यो॒ नूत॑नैरु॒त।</p>
<p class="Shloka">स दे॒वाँ एह व॑क्षति॥ १<span class="rvts2">.</span>००१<span class="rvts2">.</span>०२</p>
<p class="Shloka">अ॒ग्निना॑ र॒यिम॑श्नव॒त्पोष॑मे॒व दि॒वेदि॑वे।</p>
<p class="Shloka">य॒शसं॑ वी॒रव॑त्तमम्॥ १<span class="rvts2">.</span>००१<span class="rvts2">.</span>०३</p>
<p class="Shloka">अग्ने॒ यं य॒ज्ञम॑ध्व॒रं वि॒श्वत॑ परि॒भूरसि॑।</p>
<p class="Shloka">स इद्दे॒वेषु॑ गच्छति॥ १<span class="rvts2">.</span>००१<span class="rvts2">.</span>०४</p>
<p class="Shloka">अ॒ग्निर्होता॑ क॒विक्र॑तुः स॒त्यश्चि॒त्रश्र॑वस्तमः।</p>
<p class="Shloka">दे॒वो दे॒वेभि॒रा ग॑मत्॥ १<span class="rvts2">.</span>००१<span class="rvts2">.</span>०५</p>
<p class="Shloka">यद॒ङ्ग दा॒शुषे॒ त्वमग्ने॑ भ॒द्रं क॑रि॒ष्यसि॑।</p>
<p class="Shloka">तवेत्तत्स॒त्यम॑ङ्गिरः॥ १<span class="rvts2">.</span>००१<span class="rvts2">.</span>०६</p>
<p class="Shloka">उप॑ त्वाग्ने दि॒वेदि॑वे॒ दोषा॑वस्तर्धि॒या व॒यम्।</p>
<p class="Shloka">नमो॒ भर॑न्त॒ एम॑सि॥ १<span class="rvts2">.</span>००१<span class="rvts2">.</span>०७</p>
<p class="Shloka">राज॑न्तमध्व॒राणां॑ गो॒पामृ॒तस्य॒ दीदि॑विम्।</p>
<p class="Shloka">वर्ध॑मानं॒ स्वे दमे॑॥ १<span class="rvts2">.</span>००१<span class="rvts2">.</span>०८</p>
<p class="Shloka">स न॑ पि॒तेव॑ सू॒नवेऽग्ने॑ सूपाय॒नो भ॑व।</p>
<p class="Shloka">सच॑स्वा नः स्व॒स्तये॑॥ १<span class="rvts2">.</span>००१<span class="rvts2">.</span>०९</p>
<p class="Sub-Heading">सूक्त ००२</p>
<p class="Shloka">वाय॒वा या॑हि दर्शते॒मे सोमा॒ अरं॑कृताः।</p>
<p class="Shloka">तेषां॑ पाहि श्रु॒धी हव॑म्॥ १<span class="rvts2">.</span>००२<span class="rvts2">.</span>०१</p>
<p class="Shloka">वाय॑ उ॒क्थेभि॑र्जरन्ते॒ त्वामच्छा॑ जरि॒तार॑।</p>
<p class="Shloka">सु॒तसो॑मा अह॒र्विद॑॥ १<span class="rvts2">.</span>००२<span class="rvts2">.</span>०२</p>
<p class="Shloka">वायो॒ तव॑ प्रपृञ्च॒ती धेना॑ जिगाति दा॒शुषे॑।</p>
<p class="Shloka">उ॒रू॒ची सोम॑पीतये॥ १<span class="rvts2">.</span>००२<span class="rvts2">.</span>०३</p>
<p class="Shloka">इन्द्र॑वायू इ॒मे सु॒ता उप॒ प्रयो॑भि॒रा ग॑तम्।</p>
<p class="Shloka">इन्द॑वो वामु॒शन्ति॒ हि॥ १<span class="rvts2">.</span>००२<span class="rvts2">.</span>०४</p>
<p class="Shloka">वाय॒विन्द्र॑श्च चेतथः सु॒तानां॑ वाजिनीवसू।</p>
<p class="Shloka">तावा या॑त॒मुप॑ द्र॒वत्॥ १<span class="rvts2">.</span>००२<span class="rvts2">.</span>०५</p>
<p class="Shloka">वाय॒विन्द्र॑श्च सुन्व॒त आ या॑त॒मुप॑ निष्कृ॒तम्।</p>
<p class="Shloka">म॒क्ष्वि१त्था धि॒या न॑रा॥ १<span class="rvts2">.</span>००२<span class="rvts2">.</span>०६</p>
<p class="Shloka">मि॒त्रं हु॑वे पू॒तद॑क्षं॒ वरु॑णं च रि॒शाद॑सम्।</p>
<p class="Shloka">धियं॑ घृ॒ताचीं॒ साध॑न्ता॥ १<span class="rvts2">.</span>००२<span class="rvts2">.</span>०७</p>
<p class="Shloka">ऋ॒तेन॑ मित्रावरुणावृतावृधावृतस्पृशा।</p>
<p class="Shloka">क्रतुं॑ बृ॒हन्त॑माशाथे॥ १<span class="rvts2">.</span>००२<span class="rvts2">.</span>०८</p>
<p class="Shloka">क॒वी नो॑ मि॒त्रावरु॑णा तुविजा॒ता उ॑रु॒क्षया॑।</p>
<p class="Shloka">दक्षं॑ दधाते अ॒पस॑म्॥ १<span class="rvts2">.</span>००२<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अश्वि॑ना॒ यज्व॑री॒रिषो॒ द्रव॑त्पाणी॒ शुभ॑स्पती।</p>
<p class="Shloka">पुरु॑भुजा चन॒स्यत॑म्॥ १<span class="rvts2">.</span>००३<span class="rvts2">.</span>०१</p>
<p class="Shloka">अश्वि॑ना॒ पुरु॑दंससा॒ नरा॒ शवी॑रया धि॒या।</p>
<p class="Shloka">धिष्ण्या॒ वन॑तं॒ गिर॑॥ १<span class="rvts2">.</span>००३<span class="rvts2">.</span>०२</p>
<p class="Shloka">दस्रा॑ यु॒वाक॑वः सु॒ता नास॑त्या वृ॒क्तब॑र्हिषः।</p>
<p class="Shloka">आ या॑तं रुद्रवर्तनी॥ १<span class="rvts2">.</span>००३<span class="rvts2">.</span>०३</p>
<p class="Shloka">इन्द्रा या॑हि चित्रभानो सु॒ता इ॒मे त्वा॒यव॑।</p>
<p class="Shloka">अण्वी॑भि॒स्तना॑ पू॒तास॑॥ १<span class="rvts2">.</span>००३<span class="rvts2">.</span>०४</p>
<p class="Shloka">इन्द्रा या॑हि धि॒येषि॒तो विप्र॑जूतः सु॒ताव॑तः।</p>
<p class="Shloka">उप॒ ब्रह्मा॑णि वा॒घत॑॥ १<span class="rvts2">.</span>००३<span class="rvts2">.</span>०५</p>
<p class="Shloka">इन्द्रा या॑हि॒ तूतु॑जान॒ उप॒ ब्रह्मा॑णि हरिवः।</p>
<p class="Shloka">सु॒ते द॑धिष्व न॒श्चन॑॥ १<span class="rvts2">.</span>००३<span class="rvts2">.</span>०६</p>
<p class="Shloka">ओमा॑सश्चर्षणीधृतो॒ विश्वे॑ देवास॒ आ ग॑त।</p>
<p class="Shloka">दा॒श्वांसो॑ दा॒शुष॑ सु॒तम्॥ १<span class="rvts2">.</span>००३<span class="rvts2">.</span>०७</p>
<p class="Shloka">विश्वे॑ दे॒वासो॑ अ॒प्तुर॑ सु॒तमा ग॑न्त॒ तूर्ण॑यः।</p>
<p class="Shloka">उ॒स्रा इ॑व॒ स्वस॑राणि॥ १<span class="rvts2">.</span>००३<span class="rvts2">.</span>०८</p>
<p class="Shloka">विश्वे॑ दे॒वासो॑ अ॒स्रिध॒ एहि॑मायासो अ॒द्रुह॑।</p>
<p class="Shloka">मेधं॑ जुषन्त॒ वह्न॑यः॥ १<span class="rvts2">.</span>००३<span class="rvts2">.</span>०९</p>
<p class="Shloka">पा॒व॒का न॒ सर॑स्वती॒ वाजे॑भिर्वा॒जिनी॑वती।</p>
<p class="Shloka">य॒ज्ञं व॑ष्टु धि॒याव॑सुः॥ १<span class="rvts2">.</span>००३<span class="rvts2">.</span>१०</p>
<p class="Shloka">चो॒द॒यि॒त्री सू॒नृता॑नां॒ चेत॑न्ती सुमती॒नाम्।</p>
<p class="Shloka">य॒ज्ञं द॑धे॒ सर॑स्वती॥ १<span class="rvts2">.</span>००३<span class="rvts2">.</span>११</p>
<p class="Shloka">म॒हो अर्ण॒ सर॑स्वती॒ प्र चे॑तयति के॒तुना॑।</p>
<p class="Shloka">धियो॒ विश्वा॒ वि रा॑जति॥ १<span class="rvts2">.</span>००३<span class="rvts2">.</span>१२</p>
<p class="Sub-Heading">सूक्त</p>
<p class="Shloka">सु॒रू॒प॒कृ॒त्नुमू॒तये॑ सु॒दुघा॑मिव गो॒दुहे॑।</p>
<p class="Shloka">जु॒हू॒मसि॒ द्यवि॑द्यवि॥ १<span class="rvts2">.</span>००४<span class="rvts2">.</span>०१</p>
<p class="Shloka">उप॑ न॒ सव॒ना ग॑हि॒ सोम॑स्य सोमपाः पिब।</p>
<p class="Shloka">गो॒दा इद्रे॒वतो॒ मद॑॥ १<span class="rvts2">.</span>००४<span class="rvts2">.</span>०२</p>
<p class="Shloka">अथा॑ ते॒ अन्त॑मानां वि॒द्याम॑ सुमती॒नाम्।</p>
<p class="Shloka">मा नो॒ अति॑ ख्य॒ आ ग॑हि॥ १<span class="rvts2">.</span>००४<span class="rvts2">.</span>०३</p>
<p class="Shloka">परे॑हि॒ विग्र॒मस्तृ॑त॒मिन्द्रं॑ पृच्छा विप॒श्चित॑म्।</p>
<p class="Shloka">यस्ते॒ सखि॑भ्य॒ आ वर॑म्॥ १<span class="rvts2">.</span>००४<span class="rvts2">.</span>०४</p>
<p class="Shloka">उ॒त ब्रु॑वन्तु नो॒ निदो॒ निर॒न्यत॑श्चिदारत।</p>
<p class="Shloka">दधा॑ना॒ इन्द्र॒ इद्दुव॑॥ १<span class="rvts2">.</span>००४<span class="rvts2">.</span>०५</p>
<p class="Shloka">उ॒त न॑ सु॒भगाँ॑ अ॒रिर्वो॒चेयु॑र्दस्म कृ॒ष्टय॑।</p>
<p class="Shloka">स्यामेदिन्द्र॑स्य॒ शर्म॑णि॥ १<span class="rvts2">.</span>००४<span class="rvts2">.</span>०६</p>
<p class="Shloka">एमा॒शुमा॒शवे॑ भर यज्ञ॒श्रियं॑ नृ॒माद॑नम्।</p>
<p class="Shloka">प॒त॒यन्म॑न्द॒यत्स॑खम्॥ १<span class="rvts2">.</span>००४<span class="rvts2">.</span>०७</p>
<p class="Shloka">अ॒स्य पी॒त्वा श॑तक्रतो घ॒नो वृ॒त्राणा॑मभवः।</p>
<p class="Shloka">प्रावो॒ वाजे॑षु वा॒जिन॑म्॥ १<span class="rvts2">.</span>००४<span class="rvts2">.</span>०८</p>
<p class="Shloka">तं त्वा॒ वाजे॑षु वा॒जिनं॑ वा॒जया॑मः शतक्रतो।</p>
<p class="Shloka">धना॑नामिन्द्र सा॒तये॑॥ १<span class="rvts2">.</span>००४<span class="rvts2">.</span>०९</p>
<p class="Shloka">यो रा॒यो॒३ऽवनि॑र्म॒हान्सु॑पा॒रः सु॑न्व॒तः सखा॑।</p>
<p class="Shloka">तस्मा॒ इन्द्रा॑य गायत॥ १<span class="rvts2">.</span>००४<span class="rvts2">.</span>१०</p>
<p class="Sub-Heading">सूक्त</p>
<p class="Shloka">आ त्वेता॒ नि षी॑द॒तेन्द्र॑म॒भि प्र गा॑यत।</p>
<p class="Shloka">सखा॑य॒ स्तोम॑वाहसः॥ १<span class="rvts2">.</span>००५<span class="rvts2">.</span>०१</p>
<p class="Shloka">पु॒रू॒तमं॑ पुरू॒णामीशा॑नं॒ वार्या॑णाम्।</p>
<p class="Shloka">इन्द्रं॒ सोमे॒ सचा॑ सु॒ते॥ १<span class="rvts2">.</span>००५<span class="rvts2">.</span>०२</p>
<p class="Shloka">स घा॑ नो॒ योग॒ आ भु॑व॒त्स रा॒ये स पुरं॑ध्याम्।</p>
<p class="Shloka">गम॒द्वाजे॑भि॒रा स न॑॥ १<span class="rvts2">.</span>००५<span class="rvts2">.</span>०३</p>
<p class="Shloka">यस्य॑ सं॒स्थे न वृ॒ण्वते॒ हरी॑ स॒मत्सु॒ शत्र॑वः।</p>
<p class="Shloka">तस्मा॒ इन्द्रा॑य गायत॥ १<span class="rvts2">.</span>००५<span class="rvts2">.</span>०४</p>
<p class="Shloka">सु॒त॒पाव्ने॑ सु॒ता इ॒मे शुच॑यो यन्ति वी॒तये॑।</p>
<p class="Shloka">सोमा॑सो॒ दध्या॑शिरः॥ १<span class="rvts2">.</span>००५<span class="rvts2">.</span>०५</p>
<p class="Shloka">त्वं सु॒तस्य॑ पी॒तये॑ स॒द्यो वृ॒द्धो अ॑जायथाः।</p>
<p class="Shloka">इन्द्र॒ ज्यैष्ठ्या॑य सुक्रतो॥ १<span class="rvts2">.</span>००५<span class="rvts2">.</span>०६</p>
<p class="Shloka">आ त्वा॑ विशन्त्वा॒शव॒ सोमा॑स इन्द्र गिर्वणः।</p>
<p class="Shloka">शं ते॑ सन्तु॒ प्रचे॑तसे॥ १<span class="rvts2">.</span>००५<span class="rvts2">.</span>०७</p>
<p class="Shloka">त्वां स्तोमा॑ अवीवृध॒न्त्वामु॒क्था श॑तक्रतो।</p>
<p class="Shloka">त्वां व॑र्धन्तु नो॒ गिर॑॥ १<span class="rvts2">.</span>००५<span class="rvts2">.</span>०८</p>
<p class="Shloka">अक्षि॑तोतिः सनेदि॒मं वाज॒मिन्द्र॑ सह॒स्रिण॑म्।</p>
<p class="Shloka">यस्मि॒न्विश्वा॑नि॒ पौंस्या॑॥ १<span class="rvts2">.</span>००५<span class="rvts2">.</span>०९</p>
<p class="Shloka">मा नो॒ मर्ता॑ अ॒भि द्रु॑हन्त॒नूना॑मिन्द्र गिर्वणः।</p>
<p class="Shloka">ईशा॑नो यवया व॒धम्॥ १<span class="rvts2">.</span>००५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">यु॒ञ्जन्ति॑ ब्र॒ध्नम॑रु॒षं चर॑न्तं॒ परि॑ त॒स्थुष॑।</p>
<p class="Shloka">रोच॑न्ते रोच॒ना दि॒वि॥ १<span class="rvts2">.</span>००६<span class="rvts2">.</span>०१</p>
<p class="Shloka">यु॒ञ्जन्त्य॑स्य॒ काम्या॒ हरी॒ विप॑क्षसा॒ रथे॑।</p>
<p class="Shloka">शोणा॑ धृ॒ष्णू नृ॒वाह॑सा॥ १<span class="rvts2">.</span>००६<span class="rvts2">.</span>०२</p>
<p class="Shloka">के॒तुं कृ॒ण्वन्न॑के॒तवे॒ पेशो॑ मर्या अपे॒शसे॑।</p>
<p class="Shloka">समु॒षद्भि॑रजायथाः॥ १<span class="rvts2">.</span>००६<span class="rvts2">.</span>०३</p>
<p class="Shloka">आदह॑ स्व॒धामनु॒ पुन॑र्गर्भ॒त्वमे॑रि॒रे।</p>
<p class="Shloka">दधा॑ना॒ नाम॑ य॒ज्ञिय॑म्॥ १<span class="rvts2">.</span>००६<span class="rvts2">.</span>०४</p>
<p class="Shloka">वी॒ळु चि॑दारुज॒त्नुभि॒र्गुहा॑ चिदिन्द्र॒ वह्नि॑भिः।</p>
<p class="Shloka">अवि॑न्द उ॒स्रिया॒ अनु॑॥ १<span class="rvts2">.</span>००६<span class="rvts2">.</span>०५</p>
<p class="Shloka">दे॒व॒यन्तो॒ यथा॑ म॒तिमच्छा॑ वि॒दद्व॑सुं॒ गिर॑।</p>
<p class="Shloka">म॒हाम॑नूषत श्रु॒तम्॥ १<span class="rvts2">.</span>००६<span class="rvts2">.</span>०६</p>
<p class="Shloka">इन्द्रे॑ण॒ सं हि दृक्ष॑से संजग्मा॒नो अबि॑भ्युषा।</p>
<p class="Shloka">म॒न्दू स॑मा॒नव॑र्चसा॥ १<span class="rvts2">.</span>००६<span class="rvts2">.</span>०७</p>
<p class="Shloka">अ॒न॒व॒द्यैर॒भिद्यु॑भिर्म॒खः सह॑स्वदर्चति।</p>
<p class="Shloka">ग॒णैरिन्द्र॑स्य॒ काम्यै॑॥ १<span class="rvts2">.</span>००६<span class="rvts2">.</span>०८</p>
<p class="Shloka">अत॑ परिज्म॒न्ना ग॑हि दि॒वो वा॑ रोच॒नादधि॑।</p>
<p class="Shloka">सम॑स्मिन्नृञ्जते॒ गिर॑॥ १<span class="rvts2">.</span>००६<span class="rvts2">.</span>०९</p>
<p class="Shloka">इ॒तो वा॑ सा॒तिमीम॑हे दि॒वो वा॒ पार्थि॑वा॒दधि॑।</p>
<p class="Shloka">इन्द्रं॑ म॒हो वा॒ रज॑सः॥ १<span class="rvts2">.</span>००६<span class="rvts2">.</span>१०</p>
<p class="Sub-Heading">सूक्त</p>
<p class="Shloka">इन्द्र॒मिद्गा॒थिनो॑ बृ॒हदिन्द्र॑म॒र्केभि॑र॒र्किण॑।</p>
<p class="Shloka">इन्द्रं॒ वाणी॑रनूषत॥ १<span class="rvts2">.</span>००७<span class="rvts2">.</span>०१</p>
<p class="Shloka">इन्द्र॒ इद्धर्यो॒ सचा॒ सम्मि॑श्ल॒ आ व॑चो॒युजा॑।</p>
<p class="Shloka">इन्द्रो॑ व॒ज्री हि॑र॒ण्यय॑॥ १<span class="rvts2">.</span>००७<span class="rvts2">.</span>०२</p>
<p class="Shloka">इन्द्रो॑ दी॒र्घाय॒ चक्ष॑स॒ आ सूर्यं॑ रोहयद्दि॒वि।</p>
<p class="Shloka">वि गोभि॒रद्रि॑मैरयत्॥ १<span class="rvts2">.</span>००७<span class="rvts2">.</span>०३</p>
<p class="Shloka">इन्द्र॒ वाजे॑षु नोऽव स॒हस्र॑प्रधनेषु च।</p>
<p class="Shloka">उ॒ग्र उ॒ग्राभि॑रू॒तिभि॑॥ १<span class="rvts2">.</span>००७<span class="rvts2">.</span>०४</p>
<p class="Shloka">इन्द्रं॑ व॒यं म॑हाध॒न इन्द्र॒मर्भे॑ हवामहे।</p>
<p class="Shloka">युजं॑ वृ॒त्रेषु॑ व॒ज्रिण॑म्॥ १<span class="rvts2">.</span>००७<span class="rvts2">.</span>०५</p>
<p class="Shloka">स नो॑ वृषन्न॒मुं च॒रुं सत्रा॑दाव॒न्नपा॑ वृधि।</p>
<p class="Shloka">अ॒स्मभ्य॒मप्र॑तिष्कुतः॥ १<span class="rvts2">.</span>००७<span class="rvts2">.</span>०६</p>
<p class="Shloka">तु॒ञ्जेतु॑ञ्जे॒ य उत्त॑रे॒ स्तोमा॒ इन्द्र॑स्य व॒ज्रिण॑।</p>
<p class="Shloka">न वि॑न्धे अस्य सुष्टु॒तिम्॥ १<span class="rvts2">.</span>००७<span class="rvts2">.</span>०७</p>
<p class="Shloka">वृषा॑ यू॒थेव॒ वंस॑गः कृ॒ष्टीरि॑य॒र्त्योज॑सा।</p>
<p class="Shloka">ईशा॑नो॒ अप्र॑तिष्कुतः॥ १<span class="rvts2">.</span>००७<span class="rvts2">.</span>०८</p>
<p class="Shloka">य एक॑श्चर्षणी॒नां वसू॑नामिर॒ज्यति॑।</p>
<p class="Shloka">इन्द्र॒ पञ्च॑ क्षिती॒नाम्॥ १<span class="rvts2">.</span>००७<span class="rvts2">.</span>०९</p>
<p class="Shloka">इन्द्रं॑ वो वि॒श्वत॒स्परि॒ हवा॑महे॒ जने॑भ्यः।</p>
<p class="Shloka">अ॒स्माक॑मस्तु॒ केव॑लः॥ १<span class="rvts2">.</span>००७<span class="rvts2">.</span>१०</p>
<p class="Sub-Heading">सूक्त</p>
<p class="Shloka">एन्द्र॑ सान॒सिं र॒यिं स॒जित्वा॑नं सदा॒सह॑म्।</p>
<p class="Shloka">वर्षि॑ष्ठमू॒तये॑ भर॥ १<span class="rvts2">.</span>००८<span class="rvts2">.</span>०१</p>
<p class="Shloka">नि येन॑ मुष्टिह॒त्यया॒ नि वृ॒त्रा रु॒णधा॑महै।</p>
<p class="Shloka">त्वोता॑सो॒ न्यर्व॑ता॥ १<span class="rvts2">.</span>००८<span class="rvts2">.</span>०२</p>
<p class="Shloka">इन्द्र॒ त्वोता॑स॒ आ व॒यं वज्रं॑ घ॒ना द॑दीमहि।</p>
<p class="Shloka">जये॑म॒ सं यु॒धि स्पृध॑॥ १<span class="rvts2">.</span>००८<span class="rvts2">.</span>०३</p>
<p class="Shloka">व॒यं शूरे॑भि॒रस्तृ॑भि॒रिन्द्र॒ त्वया॑ यु॒जा व॒यम्।</p>
<p class="Shloka">सा॒स॒ह्याम॑ पृतन्य॒तः॥ १<span class="rvts2">.</span>००८<span class="rvts2">.</span>०४</p>
<p class="Shloka">म॒हाँ इन्द्र॑ प॒रश्च॒ नु म॑हि॒त्वम॑स्तु व॒ज्रिणे॑।</p>
<p class="Shloka">द्यौर्न प्र॑थि॒ना शव॑॥ १<span class="rvts2">.</span>००८<span class="rvts2">.</span>०५</p>
<p class="Shloka">स॒मो॒हे वा॒ य आश॑त॒ नर॑स्तो॒कस्य॒ सनि॑तौ।</p>
<p class="Shloka">विप्रा॑सो वा धिया॒यव॑॥ १<span class="rvts2">.</span>००८<span class="rvts2">.</span>०६</p>
<p class="Shloka">यः कु॒क्षिः सो॑म॒पात॑मः समु॒द्र इ॑व॒ पिन्व॑ते।</p>
<p class="Shloka">उ॒र्वीरापो॒ न का॒कुद॑॥ १<span class="rvts2">.</span>००८<span class="rvts2">.</span>०७</p>
<p class="Shloka">ए॒वा ह्य॑स्य सू॒नृता॑ विर॒प्शी गोम॑ती म॒ही।</p>
<p class="Shloka">प॒क्वा शाखा॒ न दा॒शुषे॑॥ १<span class="rvts2">.</span>००८<span class="rvts2">.</span>०८</p>
<p class="Shloka">ए॒वा हि ते॒ विभू॑तय ऊ॒तय॑ इन्द्र॒ माव॑ते।</p>
<p class="Shloka">स॒द्यश्चि॒त्सन्ति॑ दा॒शुषे॑॥ १<span class="rvts2">.</span>००८<span class="rvts2">.</span>०९</p>
<p class="Shloka">ए॒वा ह्य॑स्य॒ काम्या॒ स्तोम॑ उ॒क्थं च॒ शंस्या॑।</p>
<p class="Shloka">इन्द्रा॑य॒ सोम॑पीतये॥ १<span class="rvts2">.</span>००८<span class="rvts2">.</span>१०</p>
<p class="Sub-Heading">सूक्त</p>
<p class="Shloka">इन्द्रेहि॒ मत्स्यन्ध॑सो॒ विश्वे॑भिः सोम॒पर्व॑भिः।</p>
<p class="Shloka">म॒हाँ अ॑भि॒ष्टिरोज॑सा॥ १<span class="rvts2">.</span>००९<span class="rvts2">.</span>०१</p>
<p class="Shloka">एमे॑नं सृजता सु॒ते म॒न्दिमिन्द्रा॑य म॒न्दिने॑।</p>
<p class="Shloka">चक्रिं॒ विश्वा॑नि॒ चक्र॑ये॥ १<span class="rvts2">.</span>००९<span class="rvts2">.</span>०२</p>
<p class="Shloka">मत्स्वा॑ सुशिप्र म॒न्दिभि॒ स्तोमे॑भिर्विश्वचर्षणे।</p>
<p class="Shloka">सचै॒षु सव॑ने॒ष्वा॥ १<span class="rvts2">.</span>००९<span class="rvts2">.</span>०३</p>
<p class="Shloka">असृ॑ग्रमिन्द्र ते॒ गिर॒ प्रति॒ त्वामुद॑हासत।</p>
<p class="Shloka">अजो॑षा वृष॒भं पति॑म्॥ १<span class="rvts2">.</span>००९<span class="rvts2">.</span>०४</p>
<p class="Shloka">सं चो॑दय चि॒त्रम॒र्वाग्राध॑ इन्द्र॒ वरे॑ण्यम्।</p>
<p class="Shloka">अस॒दित्ते॑ वि॒भु प्र॒भु॥ १<span class="rvts2">.</span>००९<span class="rvts2">.</span>०५</p>
<p class="Shloka">अ॒स्मान्सु तत्र॑ चोद॒येन्द्र॑ रा॒ये रभ॑स्वतः।</p>
<p class="Shloka">तुवि॑द्युम्न॒ यश॑स्वतः॥ १<span class="rvts2">.</span>००९<span class="rvts2">.</span>०६</p>
<p class="Shloka">सं गोम॑दिन्द्र॒ वाज॑वद॒स्मे पृ॒थु श्रवो॑ बृ॒हत्।</p>
<p class="Shloka">वि॒श्वायु॑र्धे॒ह्यक्षि॑तम्॥ १<span class="rvts2">.</span>००९<span class="rvts2">.</span>०७</p>
<p class="Shloka">अ॒स्मे धे॑हि॒ श्रवो॑ बृ॒हद्द्यु॒म्नं स॑हस्र॒सात॑मम्।</p>
<p class="Shloka">इन्द्र॒ ता र॒थिनी॒रिष॑॥ १<span class="rvts2">.</span>००९<span class="rvts2">.</span>०८</p>
<p class="Shloka">वसो॒रिन्द्रं॒ वसु॑पतिं गी॒र्भिर्गृ॒णन्त॑ ऋ॒ग्मिय॑म्।</p>
<p class="Shloka">होम॒ गन्ता॑रमू॒तये॑॥ १<span class="rvts2">.</span>००९<span class="rvts2">.</span>०९</p>
<p class="Shloka">सु॒तेसु॑ते॒ न्यो॑कसे बृ॒हद्बृ॑ह॒त एद॒रिः।</p>
<p class="Shloka">इन्द्रा॑य शू॒षम॑र्चति॥ १<span class="rvts2">.</span>००९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">गाय॑न्ति त्वा गाय॒त्रिणोऽर्च॑न्त्य॒र्कम॒र्किण॑।</p>
<p class="Shloka">ब्र॒ह्माण॑स्त्वा शतक्रत॒ उद्वं॒शमि॑व येमिरे॥ १<span class="rvts2">.</span>०१०<span class="rvts2">.</span>०१</p>
<p class="Shloka">यत्सानो॒ सानु॒मारु॑ह॒द्भूर्यस्प॑ष्ट॒ कर्त्व॑म्।</p>
<p class="Shloka">तदिन्द्रो॒ अर्थं॑ चेतति यू॒थेन॑ वृ॒ष्णिरे॑जति॥ १<span class="rvts2">.</span>०१०<span class="rvts2">.</span>०२</p>
<p class="Shloka">यु॒क्ष्वा हि के॒शिना॒ हरी॒ वृष॑णा कक्ष्य॒प्रा।</p>
<p class="Shloka">अथा॑ न इन्द्र सोमपा गि॒रामुप॑श्रुतिं चर॥ १<span class="rvts2">.</span>०१०<span class="rvts2">.</span>०३</p>
<p class="Shloka">एहि॒ स्तोमाँ॑ अ॒भि स्व॑रा॒भि गृ॑णी॒ह्या रु॑व।</p>
<p class="Shloka">ब्रह्म॑ च नो वसो॒ सचेन्द्र॑ य॒ज्ञं च॑ वर्धय॥ १<span class="rvts2">.</span>०१०<span class="rvts2">.</span>०४</p>
<p class="Shloka">उ॒क्थमिन्द्रा॑य॒ शंस्यं॒ वर्ध॑नं पुरुनि॒ष्षिधे॑।</p>
<p class="Shloka">श॒क्रो यथा॑ सु॒तेषु॑ णो रा॒रण॑त्स॒ख्येषु॑ च॥ १<span class="rvts2">.</span>०१०<span class="rvts2">.</span>०५</p>
<p class="Shloka">तमित्स॑खि॒त्व ई॑महे॒ तं रा॒ये तं सु॒वीर्ये॑।</p>
<p class="Shloka">स श॒क्र उ॒त न॑ शक॒दिन्द्रो॒ वसु॒ दय॑मानः॥ १<span class="rvts2">.</span>०१०<span class="rvts2">.</span>०६</p>
<p class="Shloka">सु॒वि॒वृतं॑ सुनि॒रज॒मिन्द्र॒ त्वादा॑त॒मिद्यश॑।</p>
<p class="Shloka">गवा॒मप॑ व्र॒जं वृ॑धि कृणु॒ष्व राधो॑ अद्रिवः॥ १<span class="rvts2">.</span>०१०<span class="rvts2">.</span>०७</p>
<p class="Shloka">न॒हि त्वा॒ रोद॑सी उ॒भे ऋ॑घा॒यमा॑ण॒मिन्व॑तः।</p>
<p class="Shloka">जेष॒ स्व॑र्वतीर॒पः सं गा अ॒स्मभ्यं॑ धूनुहि॥ १<span class="rvts2">.</span>०१०<span class="rvts2">.</span>०८</p>
<p class="Shloka">आश्रु॑त्कर्ण श्रु॒धी हवं॒ नू चि॑द्दधिष्व मे॒ गिर॑।</p>
<p class="Shloka">इन्द्र॒ स्तोम॑मि॒मं मम॑ कृ॒ष्वा यु॒जश्चि॒दन्त॑रम्॥ १<span class="rvts2">.</span>०१०<span class="rvts2">.</span>०९</p>
<p class="Shloka">वि॒द्मा हि त्वा॒ वृष॑न्तमं॒ वाजे॑षु हवन॒श्रुत॑म्।</p>
<p class="Shloka">वृष॑न्तमस्य हूमह ऊ॒तिं स॑हस्र॒सात॑माम्॥ १<span class="rvts2">.</span>०१०<span class="rvts2">.</span>१०</p>
<p class="Shloka">आ तू न॑ इन्द्र कौशिक मन्दसा॒नः सु॒तं पि॑ब।</p>
<p class="Shloka">नव्य॒मायु॒ प्र सू ति॑र कृ॒धी स॑हस्र॒सामृषि॑म्॥ १<span class="rvts2">.</span>०१०<span class="rvts2">.</span>११</p>
<p class="Shloka">परि॑ त्वा गिर्वणो॒ गिर॑ इ॒मा भ॑वन्तु वि॒श्वत॑।</p>
<p class="Shloka">वृ॒द्धायु॒मनु॒ वृद्ध॑यो॒ जुष्टा॑ भवन्तु॒ जुष्ट॑यः॥ १<span class="rvts2">.</span>०१०<span class="rvts2">.</span>१२</p>
<p class="Sub-Heading">सूक्त</p>
<p class="Shloka">इन्द्रं॒ विश्वा॑ अवीवृधन्समु॒द्रव्य॑चसं॒ गिर॑।</p>
<p class="Shloka">र॒थीत॑मं र॒थीनां॒ वाजा॑नां॒ सत्प॑तिं॒ पति॑म्॥ १<span class="rvts2">.</span>०११<span class="rvts2">.</span>०१</p>
<p class="Shloka">स॒ख्ये त॑ इन्द्र वा॒जिनो॒ मा भे॑म शवसस्पते।</p>
<p class="Shloka">त्वाम॒भि प्र णो॑नुमो॒ जेता॑र॒मप॑राजितम्॥ १<span class="rvts2">.</span>०११<span class="rvts2">.</span>०२</p>
<p class="Shloka">पू॒र्वीरिन्द्र॑स्य रा॒तयो॒ न वि द॑स्यन्त्यू॒तय॑।</p>
<p class="Shloka">यदी॒ वाज॑स्य॒ गोम॑तः स्तो॒तृभ्यो॒ मंह॑ते म॒घम्॥ १<span class="rvts2">.</span>०११<span class="rvts2">.</span>०३</p>
<p class="Shloka">पु॒रां भि॒न्दुर्युवा॑ क॒विरमि॑तौजा अजायत।</p>
<p class="Shloka">इन्द्रो॒ विश्व॑स्य॒ कर्म॑णो ध॒र्ता व॒ज्री पु॑रुष्टु॒तः॥ १<span class="rvts2">.</span>०११<span class="rvts2">.</span>०४</p>
<p class="Shloka">त्वं व॒लस्य॒ गोम॒तोऽपा॑वरद्रिवो॒ बिल॑म्।</p>
<p class="Shloka">त्वां दे॒वा अबि॑भ्युषस्तु॒ज्यमा॑नास आविषुः॥ १<span class="rvts2">.</span>०११<span class="rvts2">.</span>०५</p>
<p class="Shloka">तवा॒हं शू॑र रा॒तिभि॒ प्रत्या॑यं॒ सिन्धु॑मा॒वद॑न्।</p>
<p class="Shloka">उपा॑तिष्ठन्त गिर्वणो वि॒दुष्टे॒ तस्य॑ का॒रव॑॥ १<span class="rvts2">.</span>०११<span class="rvts2">.</span>०६</p>
<p class="Shloka">मा॒याभि॑रिन्द्र मा॒यिनं॒ त्वं शुष्ण॒मवा॑तिरः।</p>
<p class="Shloka">वि॒दुष्टे॒ तस्य॒ मेधि॑रा॒स्तेषां॒ श्रवां॒स्युत्ति॑र॥ १<span class="rvts2">.</span>०११<span class="rvts2">.</span>०७</p>
<p class="Shloka">इन्द्र॒मीशा॑न॒मोज॑सा॒भि स्तोमा॑ अनूषत।</p>
<p class="Shloka">स॒हस्रं॒ यस्य॑ रा॒तय॑ उ॒त वा॒ सन्ति॒ भूय॑सीः॥ १<span class="rvts2">.</span>०११<span class="rvts2">.</span>०८</p>
<p class="Sub-Heading">सूक्त</p>
<p class="Shloka">अ॒ग्निं दू॒तं वृ॑णीमहे॒ होता॑रं वि॒श्ववे॑दसम्।</p>
<p class="Shloka">अ॒स्य य॒ज्ञस्य॑ सु॒क्रतु॑म्॥ १<span class="rvts2">.</span>०१२<span class="rvts2">.</span>०१</p>
<p class="Shloka">अ॒ग्निम॑ग्निं॒ हवी॑मभि॒ सदा॑ हवन्त वि॒श्पति॑म्।</p>
<p class="Shloka">ह॒व्य॒वाहं॑ पुरुप्रि॒यम्॥ १<span class="rvts2">.</span>०१२<span class="rvts2">.</span>०२</p>
<p class="Shloka">अग्ने॑ दे॒वाँ इ॒हा व॑ह जज्ञा॒नो वृ॒क्तब॑र्हिषे।</p>
<p class="Shloka">असि॒ होता॑ न॒ ईड्य॑॥ १<span class="rvts2">.</span>०१२<span class="rvts2">.</span>०३</p>
<p class="Shloka">ताँ उ॑श॒तो वि बो॑धय॒ यद॑ग्ने॒ यासि॑ दू॒त्य॑म्।</p>
<p class="Shloka">दे॒वैरा स॑त्सि ब॒र्हिषि॑॥ १<span class="rvts2">.</span>०१२<span class="rvts2">.</span>०४</p>
<p class="Shloka">घृता॑हवन दीदिव॒ प्रति॑ ष्म॒ रिष॑तो दह।</p>
<p class="Shloka">अग्ने॒ त्वं र॑क्ष॒स्विन॑॥ १<span class="rvts2">.</span>०१२<span class="rvts2">.</span>०५</p>
<p class="Shloka">अ॒ग्निना॒ग्निः समि॑ध्यते क॒विर्गृ॒हप॑ति॒र्युवा॑।</p>
<p class="Shloka">ह॒व्य॒वाड्जु॒ह्वा॑स्यः॥ १<span class="rvts2">.</span>०१२<span class="rvts2">.</span>०६</p>
<p class="Shloka">क॒विम॒ग्निमुप॑ स्तुहि स॒त्यध॑र्माणमध्व॒रे।</p>
<p class="Shloka">दे॒वम॑मीव॒चात॑नम्॥ १<span class="rvts2">.</span>०१२<span class="rvts2">.</span>०७</p>
<p class="Shloka">यस्त्वाम॑ग्ने ह॒विष्प॑तिर्दू॒तं दे॑व सप॒र्यति॑।</p>
<p class="Shloka">तस्य॑ स्म प्रावि॒ता भ॑व॥ १<span class="rvts2">.</span>०१२<span class="rvts2">.</span>०८</p>
<p class="Shloka">यो अ॒ग्निं दे॒ववी॑तये ह॒विष्माँ॑ आ॒विवा॑सति।</p>
<p class="Shloka">तस्मै॑ पावक मृळय॥ १<span class="rvts2">.</span>०१२<span class="rvts2">.</span>०९</p>
<p class="Shloka">स न॑ पावक दीदि॒वोऽग्ने॑ दे॒वाँ इ॒हा व॑ह।</p>
<p class="Shloka">उप॑ य॒ज्ञं ह॒विश्च॑ नः॥ १<span class="rvts2">.</span>०१२<span class="rvts2">.</span>१०</p>
<p class="Shloka">स न॒ स्तवा॑न॒ आ भ॑र गाय॒त्रेण॒ नवी॑यसा।</p>
<p class="Shloka">र॒यिं वी॒रव॑ती॒मिष॑म्॥ १<span class="rvts2">.</span>०१२<span class="rvts2">.</span>११</p>
<p class="Shloka">अग्ने॑ शु॒क्रेण॑ शो॒चिषा॒ विश्वा॑भिर्दे॒वहू॑तिभिः।</p>
<p class="Shloka">इ॒मं स्तोमं॑ जुषस्व नः॥ १<span class="rvts2">.</span>०१२<span class="rvts2">.</span>१२</p>
<p class="Sub-Heading">सूक्त</p>
<p class="Shloka">सुस॑मिद्धो न॒ आ व॑ह दे॒वाँ अ॑ग्ने ह॒विष्म॑ते।</p>
<p class="Shloka">होत॑ पावक॒ यक्षि॑ च॥ १<span class="rvts2">.</span>०१३<span class="rvts2">.</span>०१</p>
<p class="Shloka">मधु॑मन्तं तनूनपाद्य॒ज्ञं दे॒वेषु॑ नः कवे।</p>
<p class="Shloka">अ॒द्या कृ॑णुहि वी॒तये॑॥ १<span class="rvts2">.</span>०१३<span class="rvts2">.</span>०२</p>
<p class="Shloka">नरा॒शंस॑मि॒ह प्रि॒यम॒स्मिन्य॒ज्ञ उप॑ ह्वये।</p>
<p class="Shloka">मधु॑जिह्वं हवि॒ष्कृत॑म्॥ १<span class="rvts2">.</span>०१३<span class="rvts2">.</span>०३</p>
<p class="Shloka">अग्ने॑ सु॒खत॑मे॒ रथे॑ दे॒वाँ ई॑ळि॒त आ व॑ह।</p>
<p class="Shloka">असि॒ होता॒ मनु॑र्हितः॥ १<span class="rvts2">.</span>०१३<span class="rvts2">.</span>०४</p>
<p class="Shloka">स्तृ॒णी॒त ब॒र्हिरा॑नु॒षग्घृ॒तपृ॑ष्ठं मनीषिणः।</p>
<p class="Shloka">यत्रा॒मृत॑स्य॒ चक्ष॑णम्॥ १<span class="rvts2">.</span>०१३<span class="rvts2">.</span>०५</p>
<p class="Shloka">वि श्र॑यन्तामृता॒वृधो॒ द्वारो॑ दे॒वीर॑स॒श्चत॑।</p>
<p class="Shloka">अ॒द्या नू॒नं च॒ यष्ट॑वे॥ १<span class="rvts2">.</span>०१३<span class="rvts2">.</span>०६</p>
<p class="Shloka">नक्तो॒षासा॑ सु॒पेश॑सा॒स्मिन्य॒ज्ञ उप॑ ह्वये।</p>
<p class="Shloka">इ॒दं नो॑ ब॒र्हिरा॒सदे॑॥ १<span class="rvts2">.</span>०१३<span class="rvts2">.</span>०७</p>
<p class="Shloka">ता सु॑जि॒ह्वा उप॑ ह्वये॒ होता॑रा॒ दैव्या॑ क॒वी।</p>
<p class="Shloka">य॒ज्ञं नो॑ यक्षतामि॒मम्॥ १<span class="rvts2">.</span>०१३<span class="rvts2">.</span>०८</p>
<p class="Shloka">इळा॒ सर॑स्वती म॒ही ति॒स्रो दे॒वीर्म॑यो॒भुव॑।</p>
<p class="Shloka">ब॒र्हिः सी॑दन्त्व॒स्रिध॑॥ १<span class="rvts2">.</span>०१३<span class="rvts2">.</span>०९</p>
<p class="Shloka">इ॒ह त्वष्टा॑रमग्रि॒यं वि॒श्वरू॑प॒मुप॑ ह्वये।</p>
<p class="Shloka">अ॒स्माक॑मस्तु॒ केव॑लः॥ १<span class="rvts2">.</span>०१३<span class="rvts2">.</span>१०</p>
<p class="Shloka">अव॑ सृजा वनस्पते॒ देव॑ दे॒वेभ्यो॑ ह॒विः।</p>
<p class="Shloka">प्र दा॒तुर॑स्तु॒ चेत॑नम्॥ १<span class="rvts2">.</span>०१३<span class="rvts2">.</span>११</p>
<p class="Shloka">स्वाहा॑ य॒ज्ञं कृ॑णोत॒नेन्द्रा॑य॒ यज्व॑नो गृ॒हे।</p>
<p class="Shloka">तत्र॑ दे॒वाँ उप॑ ह्वये॥ १<span class="rvts2">.</span>०१३<span class="rvts2">.</span>१२</p>
<p class="Sub-Heading">सूक्त</p>
<p class="Shloka">ऐभि॑रग्ने॒ दुवो॒ गिरो॒ विश्वे॑भि॒ सोम॑पीतये।</p>
<p class="Shloka">दे॒वेभि॑र्याहि॒ यक्षि॑ च॥ १<span class="rvts2">.</span>०१४<span class="rvts2">.</span>०१</p>
<p class="Shloka">आ त्वा॒ कण्वा॑ अहूषत गृ॒णन्ति॑ विप्र ते॒ धिय॑।</p>
<p class="Shloka">दे॒वेभि॑रग्न॒ आ ग॑हि॥ १<span class="rvts2">.</span>०१४<span class="rvts2">.</span>०२</p>
<p class="Shloka">इ॒न्द्र॒वा॒यू बृह॒स्पतिं॑ मि॒त्राग्निं पू॒षणं॒ भग॑म्।</p>
<p class="Shloka">आ॒दि॒त्यान्मारु॑तं ग॒णम्॥ १<span class="rvts2">.</span>०१४<span class="rvts2">.</span>०३</p>
<p class="Shloka">प्र वो॑ भ्रियन्त॒ इन्द॑वो मत्स॒रा मा॑दयि॒ष्णव॑।</p>
<p class="Shloka">द्र॒प्सा मध्व॑श्चमू॒षद॑॥ १<span class="rvts2">.</span>०१४<span class="rvts2">.</span>०४</p>
<p class="Shloka">ईळ॑ते॒ त्वाम॑व॒स्यव॒ कण्वा॑सो वृ॒क्तब॑र्हिषः।</p>
<p class="Shloka">ह॒विष्म॑न्तो अरं॒कृत॑॥ १<span class="rvts2">.</span>०१४<span class="rvts2">.</span>०५</p>
<p class="Shloka">घृ॒तपृ॑ष्ठा मनो॒युजो॒ ये त्वा॒ वह॑न्ति॒ वह्न॑यः।</p>
<p class="Shloka">आ दे॒वान्सोम॑पीतये॥ १<span class="rvts2">.</span>०१४<span class="rvts2">.</span>०६</p>
<p class="Shloka">तान्यज॑त्राँ ऋता॒वृधोऽग्ने॒ पत्नी॑वतस्कृधि।</p>
<p class="Shloka">मध्व॑ सुजिह्व पायय॥ १<span class="rvts2">.</span>०१४<span class="rvts2">.</span>०७</p>
<p class="Shloka">ये यज॑त्रा॒ य ईड्या॒स्ते ते॑ पिबन्तु जि॒ह्वया॑।</p>
<p class="Shloka">मधो॑रग्ने॒ वष॑ट्कृति॥ १<span class="rvts2">.</span>०१४<span class="rvts2">.</span>०८</p>
<p class="Shloka">आकीं॒ सूर्य॑स्य रोच॒नाद्विश्वा॑न्दे॒वाँ उ॑ष॒र्बुध॑।</p>
<p class="Shloka">विप्रो॒ होते॒ह व॑क्षति॥ १<span class="rvts2">.</span>०१४<span class="rvts2">.</span>०९</p>
<p class="Shloka">विश्वे॑भिः सो॒म्यं मध्वग्न॒ इन्द्रे॑ण वा॒युना॑।</p>
<p class="Shloka">पिबा॑ मि॒त्रस्य॒ धाम॑भिः॥ १<span class="rvts2">.</span>०१४<span class="rvts2">.</span>१०</p>
<p class="Shloka">त्वं होता॒ मनु॑र्हि॒तोऽग्ने॑ य॒ज्ञेषु॑ सीदसि।</p>
<p class="Shloka">सेमं नो॑ अध्व॒रं य॑ज॥ १<span class="rvts2">.</span>०१४<span class="rvts2">.</span>११</p>
<p class="Shloka">यु॒क्ष्वा ह्यरु॑षी॒ रथे॑ ह॒रितो॑ देव रो॒हित॑।</p>
<p class="Shloka">ताभि॑र्दे॒वाँ इ॒हा व॑ह॥ १<span class="rvts2">.</span>०१४<span class="rvts2">.</span>१२</p>
<p class="Sub-Heading">सूक्त</p>
<p class="Shloka">इन्द्र॒ सोमं॒ पिब॑ ऋ॒तुना त्वा॑ विश॒न्त्विन्द॑वः।</p>
<p class="Shloka">म॒त्स॒रास॒स्तदो॑कसः॥ १<span class="rvts2">.</span>०१५<span class="rvts2">.</span>०१</p>
<p class="Shloka">मरु॑त॒ पिब॑त ऋ॒तुना॑ पो॒त्राद्य॒ज्ञं पु॑नीतन।</p>
<p class="Shloka">यू॒यं हि ष्ठा सु॑दानवः॥ १<span class="rvts2">.</span>०१५<span class="rvts2">.</span>०२</p>
<p class="Shloka">अ॒भि य॒ज्ञं गृ॑णीहि नो॒ ग्नावो॒ नेष्ट॒ पिब॑ ऋ॒तुना॑।</p>
<p class="Shloka">त्वं हि र॑त्न॒धा असि॑॥ १<span class="rvts2">.</span>०१५<span class="rvts2">.</span>०३</p>
<p class="Shloka">अग्ने॑ दे॒वाँ इ॒हा व॑ह सा॒दया॒ योनि॑षु त्रि॒षु।</p>
<p class="Shloka">परि॑ भूष॒ पिब॑ ऋ॒तुना॑॥ १<span class="rvts2">.</span>०१५<span class="rvts2">.</span>०४</p>
<p class="Shloka">ब्राह्म॑णादिन्द्र॒ राध॑स॒ पिबा॒ सोम॑मृ॒तूँरनु॑।</p>
<p class="Shloka">तवेद्धि स॒ख्यमस्तृ॑तम्॥ १<span class="rvts2">.</span>०१५<span class="rvts2">.</span>०५</p>
<p class="Shloka">यु॒वं दक्षं॑ धृतव्रत॒ मित्रा॑वरुण दू॒ळभ॑म्।</p>
<p class="Shloka">ऋ॒तुना॑ य॒ज्ञमा॑शाथे॥ १<span class="rvts2">.</span>०१५<span class="rvts2">.</span>०६</p>
<p class="Shloka">द्र॒वि॒णो॒दा द्रवि॑णसो॒ ग्राव॑हस्तासो अध्व॒रे।</p>
<p class="Shloka">य॒ज्ञेषु॑ दे॒वमी॑ळते॥ १<span class="rvts2">.</span>०१५<span class="rvts2">.</span>०७</p>
<p class="Shloka">द्र॒वि॒णो॒दा द॑दातु नो॒ वसू॑नि॒ यानि॑ शृण्वि॒रे।</p>
<p class="Shloka">दे॒वेषु॒ ता व॑नामहे॥ १<span class="rvts2">.</span>०१५<span class="rvts2">.</span>०८</p>
<p class="Shloka">द्र॒वि॒णो॒दाः पि॑पीषति जु॒होत॒ प्र च॑ तिष्ठत।</p>
<p class="Shloka">ने॒ष्ट्रादृ॒तुभि॑रिष्यत॥ १<span class="rvts2">.</span>०१५<span class="rvts2">.</span>०९</p>
<p class="Shloka">यत्त्वा॑ तु॒रीय॑मृ॒तुभि॒र्द्रवि॑णोदो॒ यजा॑महे।</p>
<p class="Shloka">अध॑ स्मा नो द॒दिर्भ॑व॥ १<span class="rvts2">.</span>०१५<span class="rvts2">.</span>१०</p>
<p class="Shloka">अश्वि॑ना॒ पिब॑तं॒ मधु॒ दीद्य॑ग्नी शुचिव्रता।</p>
<p class="Shloka">ऋ॒तुना॑ यज्ञवाहसा॥ १<span class="rvts2">.</span>०१५<span class="rvts2">.</span>११</p>
<p class="Shloka">गार्ह॑पत्येन सन्त्य ऋ॒तुना॑ यज्ञ॒नीर॑सि।</p>
<p class="Shloka">दे॒वान्दे॑वय॒ते य॑ज॥ १<span class="rvts2">.</span>०१५<span class="rvts2">.</span>१२</p>
<p class="Sub-Heading">सूक्त</p>
<p class="Shloka">आ त्वा॑ वहन्तु॒ हर॑यो॒ वृष॑णं॒ सोम॑पीतये।</p>
<p class="Shloka">इन्द्र॑ त्वा॒ सूर॑चक्षसः॥ १<span class="rvts2">.</span>०१६<span class="rvts2">.</span>०१</p>
<p class="Shloka">इ॒मा धा॒ना घृ॑त॒स्नुवो॒ हरी॑ इ॒होप॑ वक्षतः।</p>
<p class="Shloka">इन्द्रं॑ सु॒खत॑मे॒ रथे॑॥ १<span class="rvts2">.</span>०१६<span class="rvts2">.</span>०२</p>
<p class="Shloka">इन्द्रं॑ प्रा॒तर्ह॑वामह॒ इन्द्रं॑ प्रय॒त्य॑ध्व॒रे।</p>
<p class="Shloka">इन्द्रं॒ सोम॑स्य पी॒तये॑॥ १<span class="rvts2">.</span>०१६<span class="rvts2">.</span>०३</p>
<p class="Shloka">उप॑ नः सु॒तमा ग॑हि॒ हरि॑भिरिन्द्र के॒शिभि॑।</p>
<p class="Shloka">सु॒ते हि त्वा॒ हवा॑महे॥ १<span class="rvts2">.</span>०१६<span class="rvts2">.</span>०४</p>
<p class="Shloka">सेमं न॒ स्तोम॒मा ग॒ह्युपे॒दं सव॑नं सु॒तम्।</p>
<p class="Shloka">गौ॒रो न तृ॑षि॒तः पि॑ब॥ १<span class="rvts2">.</span>०१६<span class="rvts2">.</span>०५</p>
<p class="Shloka">इ॒मे सोमा॑स॒ इन्द॑वः सु॒तासो॒ अधि॑ ब॒र्हिषि॑।</p>
<p class="Shloka">ताँ इ॑न्द्र॒ सह॑से पिब॥ १<span class="rvts2">.</span>०१६<span class="rvts2">.</span>०६</p>
<p class="Shloka">अ॒यं ते॒ स्तोमो॑ अग्रि॒यो हृ॑दि॒स्पृग॑स्तु॒ शंत॑मः।</p>
<p class="Shloka">अथा॒ सोमं॑ सु॒तं पि॑ब॥ १<span class="rvts2">.</span>०१६<span class="rvts2">.</span>०७</p>
<p class="Shloka">विश्व॒मित्सव॑नं सु॒तमिन्द्रो॒ मदा॑य गच्छति।</p>
<p class="Shloka">वृ॒त्र॒हा सोम॑पीतये॥ १<span class="rvts2">.</span>०१६<span class="rvts2">.</span>०८</p>
<p class="Shloka">सेमं न॒ काम॒मा पृ॑ण॒ गोभि॒रश्वै॑ शतक्रतो।</p>
<p class="Shloka">स्तवा॑म त्वा स्वा॒ध्य॑॥ १<span class="rvts2">.</span>०१६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">इन्द्रा॒वरु॑णयोर॒हं स॒म्राजो॒रव॒ आ वृ॑णे।</p>
<p class="Shloka">ता नो॑ मृळात ई॒दृशे॑॥ १<span class="rvts2">.</span>०१७<span class="rvts2">.</span>०१</p>
<p class="Shloka">गन्ता॑रा॒ हि स्थोऽव॑से॒ हवं॒ विप्र॑स्य॒ माव॑तः।</p>
<p class="Shloka">ध॒र्तारा॑ चर्षणी॒नाम्॥ १<span class="rvts2">.</span>०१७<span class="rvts2">.</span>०२</p>
<p class="Shloka">अ॒नु॒का॒मं त॑र्पयेथा॒मिन्द्रा॑वरुण रा॒य आ।</p>
<p class="Shloka">ता वां॒ नेदि॑ष्ठमीमहे॥ १<span class="rvts2">.</span>०१७<span class="rvts2">.</span>०३</p>
<p class="Shloka">यु॒वाकु॒ हि शची॑नां यु॒वाकु॑ सुमती॒नाम्।</p>
<p class="Shloka">भू॒याम॑ वाज॒दाव्ना॑म्॥ १<span class="rvts2">.</span>०१७<span class="rvts2">.</span>०४</p>
<p class="Shloka">इन्द्र॑ सहस्र॒दाव्नां॒ वरु॑ण॒ शंस्या॑नाम्।</p>
<p class="Shloka">क्रतु॑र्भवत्यु॒क्थ्य॑॥ १<span class="rvts2">.</span>०१७<span class="rvts2">.</span>०५</p>
<p class="Shloka">तयो॒रिदव॑सा व॒यं स॒नेम॒ नि च॑ धीमहि।</p>
<p class="Shloka">स्यादु॒त प्र॒रेच॑नम्॥ १<span class="rvts2">.</span>०१७<span class="rvts2">.</span>०६</p>
<p class="Shloka">इन्द्रा॑वरुण वाम॒हं हु॒वे चि॒त्राय॒ राध॑से।</p>
<p class="Shloka">अ॒स्मान्सु जि॒ग्युष॑स्कृतम्॥ १<span class="rvts2">.</span>०१७<span class="rvts2">.</span>०७</p>
<p class="Shloka">इन्द्रा॑वरुण॒ नू नु वां॒ सिषा॑सन्तीषु धी॒ष्वा।</p>
<p class="Shloka">अ॒स्मभ्यं॒ शर्म॑ यच्छतम्॥ १<span class="rvts2">.</span>०१७<span class="rvts2">.</span>०८</p>
<p class="Shloka">प्र वा॑मश्नोतु सुष्टु॒तिरिन्द्रा॑वरुण॒ यां हु॒वे।</p>
<p class="Shloka">यामृ॒धाथे॑ स॒धस्तु॑तिम्॥ १<span class="rvts2">.</span>०१७<span class="rvts2">.</span>०९</p>
<p class="Sub-Heading">सूक्त</p>
<p class="Shloka">सो॒मानं॒ स्वर॑णं कृणु॒हि ब्र॑ह्मणस्पते।</p>
<p class="Shloka">क॒क्षीव॑न्तं॒ य औ॑शि॒जः॥ १<span class="rvts2">.</span>०१८<span class="rvts2">.</span>०१</p>
<p class="Shloka">यो रे॒वान्यो अ॑मीव॒हा व॑सु॒वित्पु॑ष्टि॒वर्ध॑नः।</p>
<p class="Shloka">स न॑ सिषक्तु॒ यस्तु॒रः॥ १<span class="rvts2">.</span>०१८<span class="rvts2">.</span>०२</p>
<p class="Shloka">मा न॒ शंसो॒ अर॑रुषो धू॒र्तिः प्रण॒ङ्मर्त्य॑स्य।</p>
<p class="Shloka">रक्षा॑ णो ब्रह्मणस्पते॥ १<span class="rvts2">.</span>०१८<span class="rvts2">.</span>०३</p>
<p class="Shloka">स घा॑ वी॒रो न रि॑ष्यति॒ यमिन्द्रो॒ ब्रह्म॑ण॒स्पति॑।</p>
<p class="Shloka">सोमो॑ हि॒नोति॒ मर्त्य॑म्॥ १<span class="rvts2">.</span>०१८<span class="rvts2">.</span>०४</p>
<p class="Shloka">त्वं तं ब्र॑ह्मणस्पते॒ सोम॒ इन्द्र॑श्च॒ मर्त्य॑म्।</p>
<p class="Shloka">दक्षि॑णा पा॒त्वंह॑सः॥ १<span class="rvts2">.</span>०१८<span class="rvts2">.</span>०५</p>
<p class="Shloka">सद॑स॒स्पति॒मद्भु॑तं प्रि॒यमिन्द्र॑स्य॒ काम्य॑म्।</p>
<p class="Shloka">स॒निं मे॒धाम॑यासिषम्॥ १<span class="rvts2">.</span>०१८<span class="rvts2">.</span>०६</p>
<p class="Shloka">यस्मा॑दृ॒ते न सिध्य॑ति य॒ज्ञो वि॑प॒श्चित॑श्च॒न।</p>
<p class="Shloka">स धी॒नां योग॑मिन्वति॥ १<span class="rvts2">.</span>०१८<span class="rvts2">.</span>०७</p>
<p class="Shloka">आदृ॑ध्नोति ह॒विष्कृ॑तिं॒ प्राञ्चं॑ कृणोत्यध्व॒रम्।</p>
<p class="Shloka">होत्रा॑ दे॒वेषु॑ गच्छति॥ १<span class="rvts2">.</span>०१८<span class="rvts2">.</span>०८</p>
<p class="Shloka">नरा॒शंसं॑ सु॒धृष्ट॑म॒मप॑श्यं स॒प्रथ॑स्तमम्।</p>
<p class="Shloka">दि॒वो न सद्म॑मखसम्॥ १<span class="rvts2">.</span>०१८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">प्रति॒ त्यं चारु॑मध्व॒रं गो॑पी॒थाय॒ प्र हू॑यसे।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०१</p>
<p class="Shloka">न॒हि दे॒वो न मर्त्यो॑ म॒हस्तव॒ क्रतुं॑ प॒रः।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०२</p>
<p class="Shloka">ये म॒हो रज॑सो वि॒दुर्विश्वे॑ दे॒वासो॑ अ॒द्रुह॑।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०३</p>
<p class="Shloka">य उ॒ग्रा अ॒र्कमा॑नृ॒चुरना॑धृष्टास॒ ओज॑सा।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०४</p>
<p class="Shloka">ये शु॒भ्रा घो॒रव॑र्पसः सुक्ष॒त्रासो॑ रि॒शाद॑सः।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०५</p>
<p class="Shloka">ये नाक॒स्याधि॑ रोच॒ने दि॒वि दे॒वास॒ आस॑ते।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०६</p>
<p class="Shloka">य ई॒ङ्खय॑न्ति॒ पर्व॑तान्ति॒रः स॑मु॒द्रम॑र्ण॒वम्।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०७</p>
<p class="Shloka">आ ये त॒न्वन्ति॑ र॒श्मिभि॑स्ति॒रः स॑मु॒द्रमोज॑सा।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०८</p>
<p class="Shloka">अ॒भि त्वा॑ पू॒र्वपी॑तये सृ॒जामि॑ सो॒म्यं मधु॑।</p>
<p class="Shloka">म॒रुद्भि॑रग्न॒ आ ग॑हि॥ १<span class="rvts2">.</span>०१९<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अ॒यं दे॒वाय॒ जन्म॑ने॒ स्तोमो॒ विप्रे॑भिरास॒या।</p>
<p class="Shloka">अका॑रि रत्न॒धात॑मः॥ १<span class="rvts2">.</span>०२०<span class="rvts2">.</span>०१</p>
<p class="Shloka">य इन्द्रा॑य वचो॒युजा॑ तत॒क्षुर्मन॑सा॒ हरी॑।</p>
<p class="Shloka">शमी॑भिर्य॒ज्ञमा॑शत॥ १<span class="rvts2">.</span>०२०<span class="rvts2">.</span>०२</p>
<p class="Shloka">तक्ष॒न्नास॑त्याभ्यां॒ परि॑ज्मानं सु॒खं रथ॑म्।</p>
<p class="Shloka">तक्ष॑न्धे॒नुं स॑ब॒र्दुघा॑म्॥ १<span class="rvts2">.</span>०२०<span class="rvts2">.</span>०३</p>
<p class="Shloka">युवा॑ना पि॒तरा॒ पुन॑ स॒त्यम॑न्त्रा ऋजू॒यव॑।</p>
<p class="Shloka">ऋ॒भवो॑ वि॒ष्ट्य॑क्रत॥ १<span class="rvts2">.</span>०२०<span class="rvts2">.</span>०४</p>
<p class="Shloka">सं वो॒ मदा॑सो अग्म॒तेन्द्रे॑ण च म॒रुत्व॑ता।</p>
<p class="Shloka">आ॒दि॒त्येभि॑श्च॒ राज॑भिः॥ १<span class="rvts2">.</span>०२०<span class="rvts2">.</span>०५</p>
<p class="Shloka">उ॒त त्यं च॑म॒सं नवं॒ त्वष्टु॑र्दे॒वस्य॒ निष्कृ॑तम्।</p>
<p class="Shloka">अक॑र्त च॒तुर॒ पुन॑॥ १<span class="rvts2">.</span>०२०<span class="rvts2">.</span>०६</p>
<p class="Shloka">ते नो॒ रत्ना॑नि धत्तन॒ त्रिरा साप्ता॑नि सुन्व॒ते।</p>
<p class="Shloka">एक॑मेकं सुश॒स्तिभि॑॥ १<span class="rvts2">.</span>०२०<span class="rvts2">.</span>०७</p>
<p class="Shloka">अधा॑रयन्त॒ वह्न॒योऽभ॑जन्त सुकृ॒त्यया॑।</p>
<p class="Shloka">भा॒गं दे॒वेषु॑ य॒ज्ञिय॑म्॥ १<span class="rvts2">.</span>०२०<span class="rvts2">.</span>०८</p>
<p class="Sub-Heading">सूक्त</p>
<p class="Shloka">इ॒हेन्द्रा॒ग्नी उप॑ ह्वये॒ तयो॒रित्स्तोम॑मुश्मसि।</p>
<p class="Shloka">ता सोमं॑ सोम॒पात॑मा॥ १<span class="rvts2">.</span>०२१<span class="rvts2">.</span>०१</p>
<p class="Shloka">ता य॒ज्ञेषु॒ प्र शं॑सतेन्द्रा॒ग्नी शु॑म्भता नरः।</p>
<p class="Shloka">ता गा॑य॒त्रेषु॑ गायत॥ १<span class="rvts2">.</span>०२१<span class="rvts2">.</span>०२</p>
<p class="Shloka">ता मि॒त्रस्य॒ प्रश॑स्तय इन्द्रा॒ग्नी ता ह॑वामहे।</p>
<p class="Shloka">सो॒म॒पा सोम॑पीतये॥ १<span class="rvts2">.</span>०२१<span class="rvts2">.</span>०३</p>
<p class="Shloka">उ॒ग्रा सन्ता॑ हवामह॒ उपे॒दं सव॑नं सु॒तम्।</p>
<p class="Shloka">इ॒न्द्रा॒ग्नी एह ग॑च्छताम्॥ १<span class="rvts2">.</span>०२१<span class="rvts2">.</span>०४</p>
<p class="Shloka">ता म॒हान्ता॒ सद॒स्पती॒ इन्द्रा॑ग्नी॒ रक्ष॑ उब्जतम्।</p>
<p class="Shloka">अप्र॑जाः सन्त्व॒त्रिण॑॥ १<span class="rvts2">.</span>०२१<span class="rvts2">.</span>०५</p>
<p class="Shloka">तेन॑ स॒त्येन॑ जागृत॒मधि॑ प्रचे॒तुने॑ प॒दे।</p>
<p class="Shloka">इन्द्रा॑ग्नी॒ शर्म॑ यच्छतम्॥ १<span class="rvts2">.</span>०२१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्रा॒त॒र्युजा॒ वि बो॑धया॒श्विना॒वेह ग॑च्छताम्।</p>
<p class="Shloka">अ॒स्य सोम॑स्य पी॒तये॑॥ १<span class="rvts2">.</span>०२२<span class="rvts2">.</span>०१</p>
<p class="Shloka">या सु॒रथा॑ र॒थीत॑मो॒भा दे॒वा दि॑वि॒स्पृशा॑।</p>
<p class="Shloka">अ॒श्विना॒ ता ह॑वामहे॥ १<span class="rvts2">.</span>०२२<span class="rvts2">.</span>०२</p>
<p class="Shloka">या वां॒ कशा॒ मधु॑म॒त्यश्वि॑ना सू॒नृता॑वती।</p>
<p class="Shloka">तया॑ य॒ज्ञं मि॑मिक्षतम्॥ १<span class="rvts2">.</span>०२२<span class="rvts2">.</span>०३</p>
<p class="Shloka">न॒हि वा॒मस्ति॑ दूर॒के यत्रा॒ रथे॑न॒ गच्छ॑थः।</p>
<p class="Shloka">अश्वि॑ना सो॒मिनो॑ गृ॒हम्॥ १<span class="rvts2">.</span>०२२<span class="rvts2">.</span>०४</p>
<p class="Shloka">हिर॑ण्यपाणिमू॒तये॑ सवि॒तार॒मुप॑ ह्वये।</p>
<p class="Shloka">स चेत्ता॑ दे॒वता॑ प॒दम्॥ १<span class="rvts2">.</span>०२२<span class="rvts2">.</span>०५</p>
<p class="Shloka">अ॒पां नपा॑त॒मव॑से सवि॒तार॒मुप॑ स्तुहि।</p>
<p class="Shloka">तस्य॑ व्र॒तान्यु॑श्मसि॥ १<span class="rvts2">.</span>०२२<span class="rvts2">.</span>०६</p>
<p class="Shloka">वि॒भ॒क्तारं॑ हवामहे॒ वसो॑श्चि॒त्रस्य॒ राध॑सः।</p>
<p class="Shloka">स॒वि॒तारं॑ नृ॒चक्ष॑सम्॥ १<span class="rvts2">.</span>०२२<span class="rvts2">.</span>०७</p>
<p class="Shloka">सखा॑य॒ आ नि षी॑दत सवि॒ता स्तोम्यो॒ नु न॑।</p>
<p class="Shloka">दाता॒ राधां॑सि शुम्भति॥ १<span class="rvts2">.</span>०२२<span class="rvts2">.</span>०८</p>
<p class="Shloka">अग्ने॒ पत्नी॑रि॒हा व॑ह दे॒वाना॑मुश॒तीरुप॑।</p>
<p class="Shloka">त्वष्टा॑रं॒ सोम॑पीतये॥ १<span class="rvts2">.</span>०२२<span class="rvts2">.</span>०९</p>
<p class="Shloka">आ ग्ना अ॑ग्न इ॒हाव॑से॒ होत्रां॑ यविष्ठ॒ भार॑तीम्।</p>
<p class="Shloka">वरू॑त्रीं धि॒षणां॑ वह॥ १<span class="rvts2">.</span>०२२<span class="rvts2">.</span>१०</p>
<p class="Shloka">अ॒भि नो॑ दे॒वीरव॑सा म॒हः शर्म॑णा नृ॒पत्नी॑।</p>
<p class="Shloka">अच्छि॑न्नपत्राः सचन्ताम्॥ १<span class="rvts2">.</span>०२२<span class="rvts2">.</span>११</p>
<p class="Shloka">इ॒हेन्द्रा॒णीमुप॑ ह्वये वरुणा॒नीं स्व॒स्तये॑।</p>
<p class="Shloka">अ॒ग्नायीं॒ सोम॑पीतये॥ १<span class="rvts2">.</span>०२२<span class="rvts2">.</span>१२</p>
<p class="Shloka">म॒ही द्यौः पृ॑थि॒वी च॑ न इ॒मं य॒ज्ञं मि॑मिक्षताम्।</p>
<p class="Shloka">पि॒पृ॒तां नो॒ भरी॑मभिः॥ १<span class="rvts2">.</span>०२२<span class="rvts2">.</span>१३</p>
<p class="Shloka">तयो॒रिद्घृ॒तव॒त्पयो॒ विप्रा॑ रिहन्ति धी॒तिभि॑।</p>
<p class="Shloka">ग॒न्ध॒र्वस्य॑ ध्रु॒वे प॒दे॥ १<span class="rvts2">.</span>०२२<span class="rvts2">.</span>१४</p>
<p class="Shloka">स्यो॒ना पृ॑थिवि भवानृक्ष॒रा नि॒वेश॑नी।</p>
<p class="Shloka">यच्छा॑ न॒ शर्म॑ स॒प्रथ॑॥ १<span class="rvts2">.</span>०२२<span class="rvts2">.</span>१५</p>
<p class="Shloka">अतो॑ दे॒वा अ॑वन्तु नो॒ यतो॒ विष्णु॑र्विचक्र॒मे।</p>
<p class="Shloka">पृ॒थि॒व्याः स॒प्त धाम॑भिः॥ १<span class="rvts2">.</span>०२२<span class="rvts2">.</span>१६</p>
<p class="Shloka">इ॒दं विष्णु॒र्वि च॑क्रमे त्रे॒धा नि द॑धे प॒दम्।</p>
<p class="Shloka">समू॑ळ्हमस्य पांसु॒रे॥ १<span class="rvts2">.</span>०२२<span class="rvts2">.</span>१७</p>
<p class="Shloka">त्रीणि॑ प॒दा वि च॑क्रमे॒ विष्णु॑र्गो॒पा अदा॑भ्यः।</p>
<p class="Shloka">अतो॒ धर्मा॑णि धा॒रय॑न्॥ १<span class="rvts2">.</span>०२२<span class="rvts2">.</span>१८</p>
<p class="Shloka">विष्णो॒ कर्मा॑णि पश्यत॒ यतो॑ व्र॒तानि॑ पस्प॒शे।</p>
<p class="Shloka">इन्द्र॑स्य॒ युज्य॒ सखा॑॥ १<span class="rvts2">.</span>०२२<span class="rvts2">.</span>१९</p>
<p class="Shloka">तद्विष्णो॑ पर॒मं प॒दं सदा॑ पश्यन्ति सू॒रय॑।</p>
<p class="Shloka">दि॒वी॑व॒ चक्षु॒रात॑तम्॥ १<span class="rvts2">.</span>०२२<span class="rvts2">.</span>२०</p>
<p class="Shloka">तद्विप्रा॑सो विप॒न्यवो॑ जागृ॒वांस॒ समि॑न्धते।</p>
<p class="Shloka">विष्णो॒र्यत्प॑र॒मं प॒दम्॥ १<span class="rvts2">.</span>०२२<span class="rvts2">.</span>२१</p>
<p class="Sub-Heading">सूक्त</p>
<p class="Shloka">ती॒व्राः सोमा॑स॒ आ ग॑ह्या॒शीर्व॑न्तः सु॒ता इ॒मे।</p>
<p class="Shloka">वायो॒ तान्प्रस्थि॑तान्पिब॥ १<span class="rvts2">.</span>०२३<span class="rvts2">.</span>०१</p>
<p class="Shloka">उ॒भा दे॒वा दि॑वि॒स्पृशे॑न्द्रवा॒यू ह॑वामहे।</p>
<p class="Shloka">अ॒स्य सोम॑स्य पी॒तये॑॥ १<span class="rvts2">.</span>०२३<span class="rvts2">.</span>०२</p>
<p class="Shloka">इ॒न्द्र॒वा॒यू म॑नो॒जुवा॒ विप्रा॑ हवन्त ऊ॒तये॑।</p>
<p class="Shloka">स॒ह॒स्रा॒क्षा धि॒यस्पती॑॥ १<span class="rvts2">.</span>०२३<span class="rvts2">.</span>०३</p>
<p class="Shloka">मि॒त्रं व॒यं ह॑वामहे॒ वरु॑णं॒ सोम॑पीतये।</p>
<p class="Shloka">ज॒ज्ञा॒ना पू॒तद॑क्षसा॥ १<span class="rvts2">.</span>०२३<span class="rvts2">.</span>०४</p>
<p class="Shloka">ऋ॒तेन॒ यावृ॑ता॒वृधा॑वृ॒तस्य॒ ज्योति॑ष॒स्पती॑।</p>
<p class="Shloka">ता मि॒त्रावरु॑णा हुवे॥ १<span class="rvts2">.</span>०२३<span class="rvts2">.</span>०५</p>
<p class="Shloka">वरु॑णः प्रावि॒ता भु॑वन्मि॒त्रो विश्वा॑भिरू॒तिभि॑।</p>
<p class="Shloka">कर॑तां नः सु॒राध॑सः॥ १<span class="rvts2">.</span>०२३<span class="rvts2">.</span>०६</p>
<p class="Shloka">म॒रुत्व॑न्तं हवामह॒ इन्द्र॒मा सोम॑पीतये।</p>
<p class="Shloka">स॒जूर्ग॒णेन॑ तृम्पतु॥ १<span class="rvts2">.</span>०२३<span class="rvts2">.</span>०७</p>
<p class="Shloka">इन्द्र॑ज्येष्ठा॒ मरु॑द्गणा॒ देवा॑स॒ पूष॑रातयः।</p>
<p class="Shloka">विश्वे॒ मम॑ श्रुता॒ हव॑म्॥ १<span class="rvts2">.</span>०२३<span class="rvts2">.</span>०८</p>
<p class="Shloka">ह॒त वृ॒त्रं सु॑दानव॒ इन्द्रे॑ण॒ सह॑सा यु॒जा।</p>
<p class="Shloka">मा नो॑ दु॒शंस॑ ईशत॥ १<span class="rvts2">.</span>०२३<span class="rvts2">.</span>०९</p>
<p class="Shloka">विश्वा॑न्दे॒वान्ह॑वामहे म॒रुत॒ सोम॑पीतये।</p>
<p class="Shloka">उ॒ग्रा हि पृश्नि॑मातरः॥ १<span class="rvts2">.</span>०२३<span class="rvts2">.</span>१०</p>
<p class="Shloka">जय॑तामिव तन्य॒तुर्म॒रुता॑मेति धृष्णु॒या।</p>
<p class="Shloka">यच्छुभं॑ या॒थना॑ नरः॥ १<span class="rvts2">.</span>०२३<span class="rvts2">.</span>११</p>
<p class="Shloka">ह॒स्का॒राद्वि॒द्युत॒स्पर्यतो॑ जा॒ता अ॑वन्तु नः।</p>
<p class="Shloka">म॒रुतो॑ मृळयन्तु नः॥ १<span class="rvts2">.</span>०२३<span class="rvts2">.</span>१२</p>
<p class="Shloka">आ पू॑षञ्चि॒त्रब॑र्हिष॒माघृ॑णे ध॒रुणं॑ दि॒वः।</p>
<p class="Shloka">आजा॑ न॒ष्टं यथा॑ प॒शुम्॥ १<span class="rvts2">.</span>०२३<span class="rvts2">.</span>१३</p>
<p class="Shloka">पू॒षा राजा॑न॒माघृ॑णि॒रप॑गूळ्हं॒ गुहा॑ हि॒तम्।</p>
<p class="Shloka">अवि॑न्दच्चि॒त्रब॑र्हिषम्॥ १<span class="rvts2">.</span>०२३<span class="rvts2">.</span>१४</p>
<p class="Shloka">उ॒तो स मह्य॒मिन्दु॑भि॒ षड्यु॒क्ताँ अ॑नु॒सेषि॑धत्।</p>
<p class="Shloka">गोभि॒र्यवं॒ न च॑र्कृषत्॥ १<span class="rvts2">.</span>०२३<span class="rvts2">.</span>१५</p>
<p class="Shloka">अ॒म्बयो॑ य॒न्त्यध्व॑भिर्जा॒मयो॑ अध्वरीय॒ताम्।</p>
<p class="Shloka">पृ॒ञ्च॒तीर्मधु॑ना॒ पय॑॥ १<span class="rvts2">.</span>०२३<span class="rvts2">.</span>१६</p>
<p class="Shloka">अ॒मूर्या उप॒ सूर्ये॒ याभि॑र्वा॒ सूर्य॑ स॒ह।</p>
<p class="Shloka">ता नो॑ हिन्वन्त्वध्व॒रम्॥ १<span class="rvts2">.</span>०२३<span class="rvts2">.</span>१७</p>
<p class="Shloka">अ॒पो दे॒वीरुप॑ ह्वये॒ यत्र॒ गाव॒ पिब॑न्ति नः।</p>
<p class="Shloka">सिन्धु॑भ्य॒ कर्त्वं॑ ह॒विः॥ १<span class="rvts2">.</span>०२३<span class="rvts2">.</span>१८</p>
<p class="Shloka">अ॒प्स्व१न्तर॒मृत॑म॒प्सु भे॑ष॒जम॒पामु॒त प्रश॑स्तये।</p>
<p class="Shloka">देवा॒ भव॑त वा॒जिन॑॥ १<span class="rvts2">.</span>०२३<span class="rvts2">.</span>१९</p>
<p class="Shloka">अ॒प्सु मे॒ सोमो॑ अब्रवीद॒न्तर्विश्वा॑नि भेष॒जा।</p>
<p class="Shloka">अ॒ग्निं च॑ वि॒श्वश॑म्भुव॒माप॑श्च वि॒श्वभे॑षजीः॥ १<span class="rvts2">.</span>०२३<span class="rvts2">.</span>२०</p>
<p class="Shloka">आप॑ पृणी॒त भे॑ष॒जं वरू॑थं त॒न्वे॒३ मम॑।</p>
<p class="Shloka">ज्योक्च॒ सूर्यं॑ दृ॒शे॥ १<span class="rvts2">.</span>०२३<span class="rvts2">.</span>२१</p>
<p class="Shloka">इ॒दमा॑प॒ प्र व॑हत॒ यत्किं च॑ दुरि॒तं मयि॑।</p>
<p class="Shloka">यद्वा॒हम॑भिदु॒द्रोह॒ यद्वा॑ शे॒प उ॒तानृ॑तम्॥ १<span class="rvts2">.</span>०२३<span class="rvts2">.</span>२२</p>
<p class="Shloka">आपो॑ अ॒द्यान्व॑चारिषं॒ रसे॑न॒ सम॑गस्महि।</p>
<p class="Shloka">पय॑स्वानग्न॒ आ ग॑हि॒ तं मा॒ सं सृ॑ज॒ वर्च॑सा॥ १<span class="rvts2">.</span>०२३<span class="rvts2">.</span>२३</p>
<p class="Shloka">सं मा॑ग्ने॒ वर्च॑सा सृज॒ सं प्र॒जया॒ समायु॑षा।</p>
<p class="Shloka">वि॒द्युर्मे॑ अस्य दे॒वा इन्द्रो॑ विद्यात्स॒ह ऋषि॑भिः॥ १<span class="rvts2">.</span>०२३<span class="rvts2">.</span>२४</p>
<p class="Sub-Heading">सूक्त</p>
<p class="Shloka">कस्य॑ नू॒नं क॑त॒मस्या॒मृता॑नां॒ मना॑महे॒ चारु॑ दे॒वस्य॒ नाम॑।</p>
<p class="Shloka">को नो॑ म॒ह्या अदि॑तये॒ पुन॑र्दात्पि॒तरं॑ च दृ॒शेयं॑ मा॒तरं॑ च॥ १<span class="rvts2">.</span>०२४<span class="rvts2">.</span>०१</p>
<p class="Shloka">अ॒ग्नेर्व॒यं प्र॑थ॒मस्या॒मृता॑नां॒ मना॑महे॒ चारु॑ दे॒वस्य॒ नाम॑।</p>
<p class="Shloka">स नो॑ म॒ह्या अदि॑तये॒ पुन॑र्दात्पि॒तरं॑ च दृ॒शेयं॑ मा॒तरं॑ च॥ १<span class="rvts2">.</span>०२४<span class="rvts2">.</span>०२</p>
<p class="Shloka">अ॒भि त्वा॑ देव सवित॒रीशा॑नं॒ वार्या॑णाम्।</p>
<p class="Shloka">सदा॑वन्भा॒गमी॑महे॥ १<span class="rvts2">.</span>०२४<span class="rvts2">.</span>०३</p>
<p class="Shloka">यश्चि॒द्धि त॑ इ॒त्था भग॑ शशमा॒नः पु॒रा नि॒दः।</p>
<p class="Shloka">अ॒द्वे॒षो हस्त॑योर्द॒धे॥ १<span class="rvts2">.</span>०२४<span class="rvts2">.</span>०४</p>
<p class="Shloka">भग॑भक्तस्य ते व॒यमुद॑शेम॒ तवाव॑सा।</p>
<p class="Shloka">मू॒र्धानं॑ रा॒य आ॒रभे॑॥ १<span class="rvts2">.</span>०२४<span class="rvts2">.</span>०५</p>
<p class="Shloka">न॒हि ते॑ क्ष॒त्रं न सहो॒ न म॒न्युं वय॑श्च॒नामी प॒तय॑न्त आ॒पुः।</p>
<p class="Shloka">नेमा आपो॑ अनिमि॒षं चर॑न्ती॒र्न ये वात॑स्य प्रमि॒नन्त्यभ्व॑म्॥ १<span class="rvts2">.</span>०२४<span class="rvts2">.</span>०६</p>
<p class="Shloka">अ॒बु॒ध्ने राजा॒ वरु॑णो॒ वन॑स्यो॒र्ध्वं स्तूपं॑ ददते पू॒तद॑क्षः।</p>
<p class="Shloka">नी॒चीना॑ स्थुरु॒परि॑ बु॒ध्न ए॑षाम॒स्मे अ॒न्तर्निहि॑ताः के॒तव॑ स्युः॥ १<span class="rvts2">.</span>०२४<span class="rvts2">.</span>०७</p>
<p class="Shloka">उ॒रुं हि राजा॒ वरु॑णश्च॒कार॒ सूर्या॑य॒ पन्था॒मन्वे॑त॒वा उ॑।</p>
<p class="Shloka">अ॒पदे॒ पादा॒ प्रति॑धातवेऽकरु॒ताप॑व॒क्ता हृ॑दया॒विध॑श्चित्॥ १<span class="rvts2">.</span>०२४<span class="rvts2">.</span>०८</p>
<p class="Shloka">श॒तं ते॑ राजन्भि॒षज॑ स॒हस्र॑मु॒र्वी ग॑भी॒रा सु॑म॒तिष्टे॑ अस्तु।</p>
<p class="Shloka">बाध॑स्व दू॒रे निरृ॑तिं परा॒चैः कृ॒तं चि॒देन॒ प्र मु॑मुग्ध्य॒स्मत्॥ १<span class="rvts2">.</span>०२४<span class="rvts2">.</span>०९</p>
<p class="Shloka">अ॒मी य ऋक्षा॒ निहि॑तास उ॒च्चा नक्तं॒ ददृ॑श्रे॒ कुह॑ चि॒द्दिवे॑युः।</p>
<p class="Shloka">अद॑ब्धानि॒ वरु॑णस्य व्र॒तानि॑ वि॒चाक॑शच्च॒न्द्रमा॒ नक्त॑मेति॥ १<span class="rvts2">.</span>०२४<span class="rvts2">.</span>१०</p>
<p class="Shloka">तत्त्वा॑ यामि॒ ब्रह्म॑णा॒ वन्द॑मान॒स्तदा शा॑स्ते॒ यज॑मानो ह॒विर्भि॑।</p>
<p class="Shloka">अहे॑ळमानो वरुणे॒ह बो॒ध्युरु॑शंस॒ मा न॒ आयु॒ प्र मो॑षीः॥ १<span class="rvts2">.</span>०२४<span class="rvts2">.</span>११</p>
<p class="Shloka">तदिन्नक्तं॒ तद्दिवा॒ मह्य॑माहु॒स्तद॒यं केतो॑ हृ॒द आ वि च॑ष्टे।</p>
<p class="Shloka">शुन॒शेपो॒ यमह्व॑द्गृभी॒तः सो अ॒स्मान्राजा॒ वरु॑णो मुमोक्तु॥ १<span class="rvts2">.</span>०२४<span class="rvts2">.</span>१२</p>
<p class="Shloka">शुन॒शेपो॒ ह्यह्व॑द्गृभी॒तस्त्रि॒ष्वा॑दि॒त्यं द्रु॑प॒देषु॑ ब॒द्धः।</p>
<p class="Shloka">अवै॑नं॒ राजा॒ वरु॑णः ससृज्याद्वि॒द्वाँ अद॑ब्धो॒ वि मु॑मोक्तु॒ पाशा॑न्॥ १<span class="rvts2">.</span>०२४<span class="rvts2">.</span>१३</p>
<p class="Shloka">अव॑ ते॒ हेळो॑ वरुण॒ नमो॑भि॒रव॑ य॒ज्ञेभि॑रीमहे ह॒विर्भि॑।</p>
<p class="Shloka">क्षय॑न्न॒स्मभ्य॑मसुर प्रचेता॒ राज॒न्नेनां॑सि शिश्रथः कृ॒तानि॑॥ १<span class="rvts2">.</span>०२४<span class="rvts2">.</span>१४</p>
<p class="Shloka">उदु॑त्त॒मं व॑रुण॒ पाश॑म॒स्मदवा॑ध॒मं वि म॑ध्य॒मं श्र॑थाय।</p>
<p class="Shloka">अथा॑ व॒यमा॑दित्य व्र॒ते तवाना॑गसो॒ अदि॑तये स्याम॥ १<span class="rvts2">.</span>०२४<span class="rvts2">.</span>१५</p>
<p class="Sub-Heading">सूक्त</p>
<p class="Shloka">यच्चि॒द्धि ते॒ विशो॑ यथा॒ प्र दे॑व वरुण व्र॒तम्।</p>
<p class="Shloka">मि॒नी॒मसि॒ द्यवि॑द्यवि॥ १<span class="rvts2">.</span>०२५<span class="rvts2">.</span>०१</p>
<p class="Shloka">मा नो॑ व॒धाय॑ ह॒त्नवे॑ जिहीळा॒नस्य॑ रीरधः।</p>
<p class="Shloka">मा हृ॑णा॒नस्य॑ म॒न्यवे॑॥ १<span class="rvts2">.</span>०२५<span class="rvts2">.</span>०२</p>
<p class="Shloka">वि मृ॑ळी॒काय॑ ते॒ मनो॑ र॒थीरश्वं॒ न संदि॑तम्।</p>
<p class="Shloka">गी॒र्भिर्व॑रुण सीमहि॥ १<span class="rvts2">.</span>०२५<span class="rvts2">.</span>०३</p>
<p class="Shloka">परा॒ हि मे॒ विम॑न्यव॒ पत॑न्ति॒ वस्य॑‍इष्टये।</p>
<p class="Shloka">वयो॒ न व॑स॒तीरुप॑॥ १<span class="rvts2">.</span>०२५<span class="rvts2">.</span>०४</p>
<p class="Shloka">क॒दा क्ष॑त्र॒श्रियं॒ नर॒मा वरु॑णं करामहे।</p>
<p class="Shloka">मृ॒ळी॒कायो॑रु॒चक्ष॑सम्॥ १<span class="rvts2">.</span>०२५<span class="rvts2">.</span>०५</p>
<p class="Shloka">तदित्स॑मा॒नमा॑शाते॒ वेन॑न्ता॒ न प्र यु॑च्छतः।</p>
<p class="Shloka">धृ॒तव्र॑ताय दा॒शुषे॑॥ १<span class="rvts2">.</span>०२५<span class="rvts2">.</span>०६</p>
<p class="Shloka">वेदा॒ यो वी॒नां प॒दम॒न्तरि॑क्षेण॒ पत॑ताम्।</p>
<p class="Shloka">वेद॑ ना॒वः स॑मु॒द्रिय॑॥ १<span class="rvts2">.</span>०२५<span class="rvts2">.</span>०७</p>
<p class="Shloka">वेद॑ मा॒सो धृ॒तव्र॑तो॒ द्वाद॑श प्र॒जाव॑तः।</p>
<p class="Shloka">वेदा॒ य उ॑प॒जाय॑ते॥ १<span class="rvts2">.</span>०२५<span class="rvts2">.</span>०८</p>
<p class="Shloka">वेद॒ वात॑स्य वर्त॒निमु॒रोरृ॒ष्वस्य॑ बृह॒तः।</p>
<p class="Shloka">वेदा॒ ये अ॒ध्यास॑ते॥ १<span class="rvts2">.</span>०२५<span class="rvts2">.</span>०९</p>
<p class="Shloka">नि ष॑साद धृ॒तव्र॑तो॒ वरु॑णः प॒स्त्या॒३स्वा।</p>
<p class="Shloka">साम्रा॑ज्याय सु॒क्रतु॑॥ १<span class="rvts2">.</span>०२५<span class="rvts2">.</span>१०</p>
<p class="Shloka">अतो॒ विश्वा॒न्यद्भु॑ता चिकि॒त्वाँ अ॒भि प॑श्यति।</p>
<p class="Shloka">कृ॒तानि॒ या च॒ कर्त्वा॑॥ १<span class="rvts2">.</span>०२५<span class="rvts2">.</span>११</p>
<p class="Shloka">स नो॑ वि॒श्वाहा॑ सु॒क्रतु॑रादि॒त्यः सु॒पथा॑ करत्।</p>
<p class="Shloka">प्र ण॒ आयूं॑षि तारिषत्॥ १<span class="rvts2">.</span>०२५<span class="rvts2">.</span>१२</p>
<p class="Shloka">बिभ्र॑द्द्रा॒पिं हि॑र॒ण्ययं॒ वरु॑णो वस्त नि॒र्णिज॑म्।</p>
<p class="Shloka">परि॒ स्पशो॒ नि षे॑दिरे॥ १<span class="rvts2">.</span>०२५<span class="rvts2">.</span>१३</p>
<p class="Shloka">न यं दिप्स॑न्ति दि॒प्सवो॒ न द्रुह्वा॑णो॒ जना॑नाम्।</p>
<p class="Shloka">न दे॒वम॒भिमा॑तयः॥ १<span class="rvts2">.</span>०२५<span class="rvts2">.</span>१४</p>
<p class="Shloka">उ॒त यो मानु॑षे॒ष्वा यश॑श्च॒क्रे असा॒म्या।</p>
<p class="Shloka">अ॒स्माक॑मु॒दरे॒ष्वा॥ १<span class="rvts2">.</span>०२५<span class="rvts2">.</span>१५</p>
<p class="Shloka">परा॑ मे यन्ति धी॒तयो॒ गावो॒ न गव्यू॑ती॒रनु॑।</p>
<p class="Shloka">इ॒च्छन्ती॑रुरु॒चक्ष॑सम्॥ १<span class="rvts2">.</span>०२५<span class="rvts2">.</span>१६</p>
<p class="Shloka">सं नु वो॑चावहै॒ पुन॒र्यतो॑ मे॒ मध्वाभृ॑तम्।</p>
<p class="Shloka">होते॑व॒ क्षद॑से प्रि॒यम्॥ १<span class="rvts2">.</span>०२५<span class="rvts2">.</span>१७</p>
<p class="Shloka">दर्शं॒ नु वि॒श्वद॑र्शतं॒ दर्शं॒ रथ॒मधि॒ क्षमि॑।</p>
<p class="Shloka">ए॒ता जु॑षत मे॒ गिर॑॥ १<span class="rvts2">.</span>०२५<span class="rvts2">.</span>१८</p>
<p class="Shloka">इ॒मं मे॑ वरुण श्रुधी॒ हव॑म॒द्या च॑ मृळय।</p>
<p class="Shloka">त्वाम॑व॒स्युरा च॑के॥ १<span class="rvts2">.</span>०२५<span class="rvts2">.</span>१९</p>
<p class="Shloka">त्वं विश्व॑स्य मेधिर दि॒वश्च॒ ग्मश्च॑ राजसि।</p>
<p class="Shloka">स याम॑नि॒ प्रति॑ श्रुधि॥ १<span class="rvts2">.</span>०२५<span class="rvts2">.</span>२०</p>
<p class="Shloka">उदु॑त्त॒मं मु॑मुग्धि नो॒ वि पाशं॑ मध्य॒मं चृ॑त।</p>
<p class="Shloka">अवा॑ध॒मानि॑ जी॒वसे॑॥ १<span class="rvts2">.</span>०२५<span class="rvts2">.</span>२१</p>
<p class="Sub-Heading">सूक्त</p>
<p class="Shloka">वसि॑ष्वा॒ हि मि॑येध्य॒ वस्त्रा॑ण्यूर्जां पते।</p>
<p class="Shloka">सेमं नो॑ अध्व॒रं य॑ज॥ १<span class="rvts2">.</span>०२६<span class="rvts2">.</span>०१</p>
<p class="Shloka">नि नो॒ होता॒ वरे॑ण्य॒ सदा॑ यविष्ठ॒ मन्म॑भिः।</p>
<p class="Shloka">अग्ने॑ दि॒वित्म॑ता॒ वच॑॥ १<span class="rvts2">.</span>०२६<span class="rvts2">.</span>०२</p>
<p class="Shloka">आ हि ष्मा॑ सू॒नवे॑ पि॒तापिर्यज॑त्या॒पये॑।</p>
<p class="Shloka">सखा॒ सख्ये॒ वरे॑ण्यः॥ १<span class="rvts2">.</span>०२६<span class="rvts2">.</span>०३</p>
<p class="Shloka">आ नो॑ ब॒र्ही रि॒शाद॑सो॒ वरु॑णो मि॒त्रो अ॑र्य॒मा।</p>
<p class="Shloka">सीद॑न्तु॒ मनु॑षो यथा॥ १<span class="rvts2">.</span>०२६<span class="rvts2">.</span>०४</p>
<p class="Shloka">पूर्व्य॑ होतर॒स्य नो॒ मन्द॑स्व स॒ख्यस्य॑ च।</p>
<p class="Shloka">इ॒मा उ॒ षु श्रु॑धी॒ गिर॑॥ १<span class="rvts2">.</span>०२६<span class="rvts2">.</span>०५</p>
<p class="Shloka">यच्चि॒द्धि शश्व॑ता॒ तना॑ दे॒वंदे॑वं॒ यजा॑महे।</p>
<p class="Shloka">त्वे इद्धू॑यते ह॒विः॥ १<span class="rvts2">.</span>०२६<span class="rvts2">.</span>०६</p>
<p class="Shloka">प्रि॒यो नो॑ अस्तु वि॒श्पति॒र्होता॑ म॒न्द्रो वरे॑ण्यः।</p>
<p class="Shloka">प्रि॒याः स्व॒ग्नयो॑ व॒यम्॥ १<span class="rvts2">.</span>०२६<span class="rvts2">.</span>०७</p>
<p class="Shloka">स्व॒ग्नयो॒ हि वार्यं॑ दे॒वासो॑ दधि॒रे च॑ नः।</p>
<p class="Shloka">स्व॒ग्नयो॑ मनामहे॥ १<span class="rvts2">.</span>०२६<span class="rvts2">.</span>०८</p>
<p class="Shloka">अथा॑ न उ॒भये॑षा॒ममृ॑त॒ मर्त्या॑नाम्।</p>
<p class="Shloka">मि॒थः स॑न्तु॒ प्रश॑स्तयः॥ १<span class="rvts2">.</span>०२६<span class="rvts2">.</span>०९</p>
<p class="Shloka">विश्वे॑भिरग्ने अ॒ग्निभि॑रि॒मं य॒ज्ञमि॒दं वच॑।</p>
<p class="Shloka">चनो॑ धाः सहसो यहो॥ १<span class="rvts2">.</span>०२६<span class="rvts2">.</span>१०</p>
<p class="Sub-Heading">सूक्त</p>
<p class="Shloka">अश्वं॒ न त्वा॒ वार॑वन्तं व॒न्दध्या॑ अ॒ग्निं नमो॑भिः।</p>
<p class="Shloka">स॒म्राज॑न्तमध्व॒राणा॑म्॥ १<span class="rvts2">.</span>०२७<span class="rvts2">.</span>०१</p>
<p class="Shloka">स घा॑ नः सू॒नुः शव॑सा पृ॒थुप्र॑गामा सु॒शेव॑।</p>
<p class="Shloka">मी॒ढ्वाँ अ॒स्माकं॑ बभूयात्॥ १<span class="rvts2">.</span>०२७<span class="rvts2">.</span>०२</p>
<p class="Shloka">स नो॑ दू॒राच्चा॒साच्च॒ नि मर्त्या॑दघा॒योः।</p>
<p class="Shloka">पा॒हि सद॒मिद्वि॒श्वायु॑॥ १<span class="rvts2">.</span>०२७<span class="rvts2">.</span>०३</p>
<p class="Shloka">इ॒ममू॒ षु त्वम॒स्माकं॑ स॒निं गा॑य॒त्रं नव्यां॑सम्।</p>
<p class="Shloka">अग्ने॑ दे॒वेषु॒ प्र वो॑चः॥ १<span class="rvts2">.</span>०२७<span class="rvts2">.</span>०४</p>
<p class="Shloka">आ नो॑ भज पर॒मेष्वा वाजे॑षु मध्य॒मेषु॑।</p>
<p class="Shloka">शिक्षा॒ वस्वो॒ अन्त॑मस्य॥ १<span class="rvts2">.</span>०२७<span class="rvts2">.</span>०५</p>
<p class="Shloka">वि॒भ॒क्तासि॑ चित्रभानो॒ सिन्धो॑रू॒र्मा उ॑पा॒क आ।</p>
<p class="Shloka">स॒द्यो दा॒शुषे॑ क्षरसि॥ १<span class="rvts2">.</span>०२७<span class="rvts2">.</span>०६</p>
<p class="Shloka">यम॑ग्ने पृ॒त्सु मर्त्य॒मवा॒ वाजे॑षु॒ यं जु॒नाः।</p>
<p class="Shloka">स यन्ता॒ शश्व॑ती॒रिष॑॥ १<span class="rvts2">.</span>०२७<span class="rvts2">.</span>०७</p>
<p class="Shloka">नकि॑रस्य सहन्त्य पर्ये॒ता कय॑स्य चित्।</p>
<p class="Shloka">वाजो॑ अस्ति श्र॒वाय्य॑॥ १<span class="rvts2">.</span>०२७<span class="rvts2">.</span>०८</p>
<p class="Shloka">स वाजं॑ वि॒श्वच॑र्षणि॒रर्व॑द्भिरस्तु॒ तरु॑ता।</p>
<p class="Shloka">विप्रे॑भिरस्तु॒ सनि॑ता॥ १<span class="rvts2">.</span>०२७<span class="rvts2">.</span>०९</p>
<p class="Shloka">जरा॑बोध॒ तद्वि॑विड्ढि वि॒शेवि॑शे य॒ज्ञिया॑य।</p>
<p class="Shloka">स्तोमं॑ रु॒द्राय॒ दृशी॑कम्॥ १<span class="rvts2">.</span>०२७<span class="rvts2">.</span>१०</p>
<p class="Shloka">स नो॑ म॒हाँ अ॑निमा॒नो धू॒मके॑तुः पुरुश्च॒न्द्रः।</p>
<p class="Shloka">धि॒ये वाजा॑य हिन्वतु॥ १<span class="rvts2">.</span>०२७<span class="rvts2">.</span>११</p>
<p class="Shloka">स रे॒वाँ इ॑व वि॒श्पति॒र्दैव्य॑ के॒तुः शृ॑णोतु नः।</p>
<p class="Shloka">उ॒क्थैर॒ग्निर्बृ॒हद्भा॑नुः॥ १<span class="rvts2">.</span>०२७<span class="rvts2">.</span>१२</p>
<p class="Shloka">नमो॑ म॒हद्भ्यो॒ नमो॑ अर्भ॒केभ्यो॒ नमो॒ युव॑भ्यो॒ नम॑ आशि॒नेभ्य॑।</p>
<p class="Shloka">यजा॑म दे॒वान्यदि॑ श॒क्नवा॑म॒ मा ज्याय॑स॒ शंस॒मा वृ॑क्षि देवाः॥ १<span class="rvts2">.</span>०२७<span class="rvts2">.</span>१३</p>
<p class="Sub-Heading">सूक्त</p>
<p class="Shloka">यत्र॒ ग्रावा॑ पृ॒थुबु॑ध्न ऊ॒र्ध्वो भव॑ति॒ सोत॑वे।</p>
<p class="Shloka">उ॒लूख॑लसुताना॒मवेद्वि॑न्द्र जल्गुलः॥ १<span class="rvts2">.</span>०२८<span class="rvts2">.</span>०१</p>
<p class="Shloka">यत्र॒ द्वावि॑व ज॒घना॑धिषव॒ण्या॑ कृ॒ता।</p>
<p class="Shloka">उ॒लूख॑लसुताना॒मवेद्वि॑न्द्र जल्गुलः॥ १<span class="rvts2">.</span>०२८<span class="rvts2">.</span>०२</p>
<p class="Shloka">यत्र॒ नार्य॑पच्य॒वमु॑पच्य॒वं च॒ शिक्ष॑ते।</p>
<p class="Shloka">उ॒लूख॑लसुताना॒मवेद्वि॑न्द्र जल्गुलः॥ १<span class="rvts2">.</span>०२८<span class="rvts2">.</span>०३</p>
<p class="Shloka">यत्र॒ मन्थां॑ विब॒ध्नते॑ र॒श्मीन्यमि॑त॒वा इ॑व।</p>
<p class="Shloka">उ॒लूख॑लसुताना॒मवेद्वि॑न्द्र जल्गुलः॥ १<span class="rvts2">.</span>०२८<span class="rvts2">.</span>०४</p>
<p class="Shloka">यच्चि॒द्धि त्वं गृ॒हेगृ॑ह॒ उलू॑खलक यु॒ज्यसे॑।</p>
<p class="Shloka">इ॒ह द्यु॒मत्त॑मं वद॒ जय॑तामिव दुन्दु॒भिः॥ १<span class="rvts2">.</span>०२८<span class="rvts2">.</span>०५</p>
<p class="Shloka">उ॒त स्म॑ ते वनस्पते॒ वातो॒ वि वा॒त्यग्र॒मित्।</p>
<p class="Shloka">अथो॒ इन्द्रा॑य॒ पात॑वे सु॒नु सोम॑मुलूखल॥ १<span class="rvts2">.</span>०२८<span class="rvts2">.</span>०६</p>
<p class="Shloka">आ॒य॒जी वा॑ज॒सात॑मा॒ ता ह्यु१च्चा वि॑जर्भृ॒तः।</p>
<p class="Shloka">हरी॑ इ॒वान्धां॑सि॒ बप्स॑ता॥ १<span class="rvts2">.</span>०२८<span class="rvts2">.</span>०७</p>
<p class="Shloka">ता नो॑ अ॒द्य व॑नस्पती ऋ॒ष्वावृ॒ष्वेभि॑ सो॒तृभि॑।</p>
<p class="Shloka">इन्द्रा॑य॒ मधु॑मत्सुतम्॥ १<span class="rvts2">.</span>०२८<span class="rvts2">.</span>०८</p>
<p class="Shloka">उच्छि॒ष्टं च॒म्वो॑र्भर॒ सोमं॑ प॒वित्र॒ आ सृ॑ज।</p>
<p class="Shloka">नि धे॑हि॒ गोरधि॑ त्व॒चि॥ १<span class="rvts2">.</span>०२८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">यच्चि॒द्धि स॑त्य सोमपा अनाश॒स्ता इ॑व॒ स्मसि॑।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०१</p>
<p class="Shloka">शिप्रि॑न्वाजानां पते॒ शची॑व॒स्तव॑ दं॒सना॑।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०२</p>
<p class="Shloka">नि ष्वा॑पया मिथू॒दृशा॑ स॒स्तामबु॑ध्यमाने।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०३</p>
<p class="Shloka">स॒सन्तु॒ त्या अरा॑तयो॒ बोध॑न्तु शूर रा॒तय॑।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०४</p>
<p class="Shloka">समि॑न्द्र गर्द॒भं मृ॑ण नु॒वन्तं॑ पा॒पया॑मु॒या।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०५</p>
<p class="Shloka">पता॑ति कुण्डृ॒णाच्या॑ दू॒रं वातो॒ वना॒दधि॑।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०६</p>
<p class="Shloka">सर्वं॑ परिक्रो॒शं ज॑हि ज॒म्भया॑ कृकदा॒श्व॑म्।</p>
<p class="Shloka">आ तू न॑ इन्द्र शंसय॒ गोष्वश्वे॑षु शु॒भ्रिषु॑ स॒हस्रे॑षु तुवीमघ॥ १<span class="rvts2">.</span>०२९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">आ व॒ इन्द्रं॒ क्रिविं॑ यथा वाज॒यन्त॑ श॒तक्र॑तुम्।</p>
<p class="Shloka">मंहि॑ष्ठं सिञ्च॒ इन्दु॑भिः॥ १<span class="rvts2">.</span>०३०<span class="rvts2">.</span>०१</p>
<p class="Shloka">श॒तं वा॒ यः शुची॑नां स॒हस्रं॑ वा॒ समा॑शिराम्।</p>
<p class="Shloka">एदु॑ नि॒म्नं न री॑यते॥ १<span class="rvts2">.</span>०३०<span class="rvts2">.</span>०२</p>
<p class="Shloka">सं यन्मदा॑य शु॒ष्मिण॑ ए॒ना ह्य॑स्यो॒दरे॑।</p>
<p class="Shloka">स॒मु॒द्रो न व्यचो॑ द॒धे॥ १<span class="rvts2">.</span>०३०<span class="rvts2">.</span>०३</p>
<p class="Shloka">अ॒यमु॑ ते॒ सम॑तसि क॒पोत॑ इव गर्भ॒धिम्।</p>
<p class="Shloka">वच॒स्तच्चि॑न्न ओहसे॥ १<span class="rvts2">.</span>०३०<span class="rvts2">.</span>०४</p>
<p class="Shloka">स्तो॒त्रं रा॑धानां पते॒ गिर्वा॑हो वीर॒ यस्य॑ ते।</p>
<p class="Shloka">विभू॑तिरस्तु सू॒नृता॑॥ १<span class="rvts2">.</span>०३०<span class="rvts2">.</span>०५</p>
<p class="Shloka">ऊ॒र्ध्वस्ति॑ष्ठा न ऊ॒तये॒ऽस्मिन्वाजे॑ शतक्रतो।</p>
<p class="Shloka">सम॒न्येषु॑ ब्रवावहै॥ १<span class="rvts2">.</span>०३०<span class="rvts2">.</span>०६</p>
<p class="Shloka">योगे॑योगे त॒वस्त॑रं॒ वाजे॑वाजे हवामहे।</p>
<p class="Shloka">सखा॑य॒ इन्द्र॑मू॒तये॑॥ १<span class="rvts2">.</span>०३०<span class="rvts2">.</span>०७</p>
<p class="Shloka">आ घा॑ गम॒द्यदि॒ श्रव॑त्सह॒स्रिणी॑भिरू॒तिभि॑।</p>
<p class="Shloka">वाजे॑भि॒रुप॑ नो॒ हव॑म्॥ १<span class="rvts2">.</span>०३०<span class="rvts2">.</span>०८</p>
<p class="Shloka">अनु॑ प्र॒त्नस्यौक॑सो हु॒वे तु॑विप्र॒तिं नर॑म्।</p>
<p class="Shloka">यं ते॒ पूर्वं॑ पि॒ता हु॒वे॥ १<span class="rvts2">.</span>०३०<span class="rvts2">.</span>०९</p>
<p class="Shloka">तं त्वा॑ व॒यं वि॑श्ववा॒रा शा॑स्महे पुरुहूत।</p>
<p class="Shloka">सखे॑ वसो जरि॒तृभ्य॑॥ १<span class="rvts2">.</span>०३०<span class="rvts2">.</span>१०</p>
<p class="Shloka">अ॒स्माकं॑ शि॒प्रिणी॑नां॒ सोम॑पाः सोम॒पाव्ना॑म्।</p>
<p class="Shloka">सखे॑ वज्रि॒न्सखी॑नाम्॥ १<span class="rvts2">.</span>०३०<span class="rvts2">.</span>११</p>
<p class="Shloka">तथा॒ तद॑स्तु सोमपा॒ सखे॑ वज्रि॒न्तथा॑ कृणु।</p>
<p class="Shloka">यथा॑ त उ॒श्मसी॒ष्टये॑॥ १<span class="rvts2">.</span>०३०<span class="rvts2">.</span>१२</p>
<p class="Shloka">रे॒वती॑र्नः सध॒माद॒ इन्द्रे॑ सन्तु तु॒विवा॑जाः।</p>
<p class="Shloka">क्षु॒मन्तो॒ याभि॒र्मदे॑म॥ १<span class="rvts2">.</span>०३०<span class="rvts2">.</span>१३</p>
<p class="Shloka">आ घ॒ त्वावा॒न्त्मना॒प्तः स्तो॒तृभ्यो॑ धृष्णविया॒नः।</p>
<p class="Shloka">ऋ॒णोरक्षं॒ न च॒क्र्यो॑॥ १<span class="rvts2">.</span>०३०<span class="rvts2">.</span>१४</p>
<p class="Shloka">आ यद्दुव॑ शतक्रत॒वा कामं॑ जरितॄ॒णाम्।</p>
<p class="Shloka">ऋ॒णोरक्षं॒ न शची॑भिः॥ १<span class="rvts2">.</span>०३०<span class="rvts2">.</span>१५</p>
<p class="Shloka">शश्व॒दिन्द्र॒ पोप्रु॑थद्भिर्जिगाय॒ नान॑दद्भि॒ शाश्व॑सद्भि॒र्धना॑नि।</p>
<p class="Shloka">स नो॑ हिरण्यर॒थं दं॒सना॑वा॒न्स न॑ सनि॒ता स॒नये॒ स नो॑ऽदात्॥ १<span class="rvts2">.</span>०३०<span class="rvts2">.</span>१६</p>
<p class="Shloka">आश्वि॑ना॒वश्वा॑वत्ये॒षा या॑तं॒ शवी॑रया।</p>
<p class="Shloka">गोम॑द्दस्रा॒ हिर॑ण्यवत्॥ १<span class="rvts2">.</span>०३०<span class="rvts2">.</span>१७</p>
<p class="Shloka">स॒मा॒नयो॑जनो॒ हि वां॒ रथो॑ दस्रा॒वम॑र्त्यः।</p>
<p class="Shloka">स॒मु॒द्रे अ॑श्वि॒नेय॑ते॥ १<span class="rvts2">.</span>०३०<span class="rvts2">.</span>१८</p>
<p class="Shloka">न्य१घ्न्यस्य॑ मू॒र्धनि॑ च॒क्रं रथ॑स्य येमथुः।</p>
<p class="Shloka">परि॒ द्याम॒न्यदी॑यते॥ १<span class="rvts2">.</span>०३०<span class="rvts2">.</span>१९</p>
<p class="Shloka">कस्त॑ उषः कधप्रिये भु॒जे मर्तो॑ अमर्त्ये।</p>
<p class="Shloka">कं न॑क्षसे विभावरि॥ १<span class="rvts2">.</span>०३०<span class="rvts2">.</span>२०</p>
<p class="Shloka">व॒यं हि ते॒ अम॑न्म॒ह्यान्ता॒दा प॑रा॒कात्।</p>
<p class="Shloka">अश्वे॒ न चि॑त्रे अरुषि॥ १<span class="rvts2">.</span>०३०<span class="rvts2">.</span>२१</p>
<p class="Shloka">त्वं त्येभि॒रा ग॑हि॒ वाजे॑भिर्दुहितर्दिवः।</p>
<p class="Shloka">अ॒स्मे र॒यिं नि धा॑रय॥ १<span class="rvts2">.</span>०३०<span class="rvts2">.</span>२२</p>
<p class="Sub-Heading">सूक्त</p>
<p class="Shloka">त्वम॑ग्ने प्रथ॒मो अङ्गि॑रा॒ ऋषि॑र्दे॒वो दे॒वाना॑मभवः शि॒वः सखा॑।</p>
<p class="Shloka">तव॑ व्र॒ते क॒वयो॑ विद्म॒नाप॒सोऽजा॑यन्त म॒रुतो॒ भ्राज॑दृष्टयः॥ १<span class="rvts2">.</span>०३१<span class="rvts2">.</span>०१</p>
<p class="Shloka">त्वम॑ग्ने प्रथ॒मो अङ्गि॑रस्तमः क॒विर्दे॒वानां॒ परि॑ भूषसि व्र॒तम्।</p>
<p class="Shloka">वि॒भुर्विश्व॑स्मै॒ भुव॑नाय॒ मेधि॑रो द्विमा॒ता श॒युः क॑ति॒धा चि॑दा॒यवे॑॥ १<span class="rvts2">.</span>०३१<span class="rvts2">.</span>०२</p>
<p class="Shloka">त्वम॑ग्ने प्रथ॒मो मा॑त॒रिश्व॑न आ॒विर्भ॑व सुक्रतू॒या वि॒वस्व॑ते।</p>
<p class="Shloka">अरे॑जेतां॒ रोद॑सी होतृ॒वूर्येऽस॑घ्नोर्भा॒रमय॑जो म॒हो व॑सो॥ १<span class="rvts2">.</span>०३१<span class="rvts2">.</span>०३</p>
<p class="Shloka">त्वम॑ग्ने॒ मन॑वे॒ द्याम॑वाशयः पुरू॒रव॑से सु॒कृते॑ सु॒कृत्त॑रः।</p>
<p class="Shloka">श्वा॒त्रेण॒ यत्पि॒त्रोर्मुच्य॑से॒ पर्या त्वा॒ पूर्व॑मनय॒न्नाप॑रं॒ पुन॑॥ १<span class="rvts2">.</span>०३१<span class="rvts2">.</span>०४</p>
<p class="Shloka">त्वम॑ग्ने वृष॒भः पु॑ष्टि॒वर्ध॑न॒ उद्य॑तस्रुचे भवसि श्र॒वाय्य॑।</p>
<p class="Shloka">य आहु॑तिं॒ परि॒ वेदा॒ वष॑ट्कृति॒मेका॑यु॒रग्रे॒ विश॑ आ॒विवा॑ससि॥ १<span class="rvts2">.</span>०३१<span class="rvts2">.</span>०५</p>
<p class="Shloka">त्वम॑ग्ने वृजि॒नव॑र्तनिं॒ नरं॒ सक्म॑न्पिपर्षि वि॒दथे॑ विचर्षणे।</p>
<p class="Shloka">यः शूर॑साता॒ परि॑तक्म्ये॒ धने॑ द॒भ्रेभि॑श्चि॒त्समृ॑ता॒ हंसि॒ भूय॑सः॥ १<span class="rvts2">.</span>०३१<span class="rvts2">.</span>०६</p>
<p class="Shloka">त्वं तम॑ग्ने अमृत॒त्व उ॑त्त॒मे मर्तं॑ दधासि॒ श्रव॑से दि॒वेदि॑वे।</p>
<p class="Shloka">यस्ता॑तृषा॒ण उ॒भया॑य॒ जन्म॑ने॒ मय॑ कृ॒णोषि॒ प्रय॒ आ च॑ सू॒रये॑॥ १<span class="rvts2">.</span>०३१<span class="rvts2">.</span>०७</p>
<p class="Shloka">त्वं नो॑ अग्ने स॒नये॒ धना॑नां य॒शसं॑ का॒रुं कृ॑णुहि॒ स्तवा॑नः।</p>
<p class="Shloka">ऋ॒ध्याम॒ कर्मा॒पसा॒ नवे॑न दे॒वैर्द्या॑वापृथिवी॒ प्राव॑तं नः॥ १<span class="rvts2">.</span>०३१<span class="rvts2">.</span>०८</p>
<p class="Shloka">त्वं नो॑ अग्ने पि॒त्रोरु॒पस्थ॒ आ दे॒वो दे॒वेष्व॑नवद्य॒ जागृ॑विः।</p>
<p class="Shloka">त॒नू॒कृद्बो॑धि॒ प्रम॑तिश्च का॒रवे॒ त्वं क॑ल्याण॒ वसु॒ विश्व॒मोपि॑षे॥ १<span class="rvts2">.</span>०३१<span class="rvts2">.</span>०९</p>
<p class="Shloka">त्वम॑ग्ने॒ प्रम॑ति॒स्त्वं पि॒तासि॑ न॒स्त्वं व॑य॒स्कृत्तव॑ जा॒मयो॑ व॒यम्।</p>
<p class="Shloka">सं त्वा॒ राय॑ श॒तिन॒ सं स॑ह॒स्रिण॑ सु॒वीरं॑ यन्ति व्रत॒पाम॑दाभ्य॥ १<span class="rvts2">.</span>०३१<span class="rvts2">.</span>१०</p>
<p class="Shloka">त्वाम॑ग्ने प्रथ॒ममा॒युमा॒यवे॑ दे॒वा अ॑कृण्व॒न्नहु॑षस्य वि॒श्पति॑म्।</p>
<p class="Shloka">इळा॑मकृण्व॒न्मनु॑षस्य॒ शास॑नीं पि॒तुर्यत्पु॒त्रो मम॑कस्य॒ जाय॑ते॥ १<span class="rvts2">.</span>०३१<span class="rvts2">.</span>११</p>
<p class="Shloka">त्वं नो॑ अग्ने॒ तव॑ देव पा॒युभि॑र्म॒घोनो॑ रक्ष त॒न्व॑श्च वन्द्य।</p>
<p class="Shloka">त्रा॒ता तो॒कस्य॒ तन॑ये॒ गवा॑म॒स्यनि॑मेषं॒ रक्ष॑माण॒स्तव॑ व्र॒ते॥ १<span class="rvts2">.</span>०३१<span class="rvts2">.</span>१२</p>
<p class="Shloka">त्वम॑ग्ने॒ यज्य॑वे पा॒युरन्त॑रोऽनिष॒ङ्गाय॑ चतुर॒क्ष इ॑ध्यसे।</p>
<p class="Shloka">यो रा॒तह॑व्योऽवृ॒काय॒ धाय॑से की॒रेश्चि॒न्मन्त्रं॒ मन॑सा व॒नोषि॒ तम्॥ १<span class="rvts2">.</span>०३१<span class="rvts2">.</span>१३</p>
<p class="Shloka">त्वम॑ग्न उरु॒शंसा॑य वा॒घते॑ स्पा॒र्हं यद्रेक्ण॑ पर॒मं व॒नोषि॒ तत्।</p>
<p class="Shloka">आ॒ध्रस्य॑ चि॒त्प्रम॑तिरुच्यसे पि॒ता प्र पाकं॒ शास्सि॒ प्र दिशो॑ वि॒दुष्ट॑रः॥ १<span class="rvts2">.</span>०३१<span class="rvts2">.</span>१४</p>
<p class="Shloka">त्वम॑ग्ने॒ प्रय॑तदक्षिणं॒ नरं॒ वर्मे॑व स्यू॒तं परि॑ पासि वि॒श्वत॑।</p>
<p class="Shloka">स्वा॒दु॒क्षद्मा॒ यो व॑स॒तौ स्यो॑न॒कृज्जी॑वया॒जं यज॑ते॒ सोप॒मा दि॒वः॥ १<span class="rvts2">.</span>०३१<span class="rvts2">.</span>१५</p>
<p class="Shloka">इ॒माम॑ग्ने श॒रणिं॑ मीमृषो न इ॒ममध्वा॑नं॒ यमगा॑म दू॒रात्।</p>
<p class="Shloka">आ॒पिः पि॒ता प्रम॑तिः सो॒म्यानां॒ भृमि॑रस्यृषि॒कृन्मर्त्या॑नाम्॥ १<span class="rvts2">.</span>०३१<span class="rvts2">.</span>१६</p>
<p class="Shloka">म॒नु॒ष्वद॑ग्ने अङ्गिर॒स्वद॑ङ्गिरो ययाति॒वत्सद॑ने पूर्व॒वच्छु॑चे।</p>
<p class="Shloka">अच्छ॑ या॒ह्या व॑हा॒ दैव्यं॒ जन॒मा सा॑दय ब॒र्हिषि॒ यक्षि॑ च प्रि॒यम्॥ १<span class="rvts2">.</span>०३१<span class="rvts2">.</span>१७</p>
<p class="Shloka">ए॒तेना॑ग्ने॒ ब्रह्म॑णा वावृधस्व॒ शक्ती॑ वा॒ यत्ते॑ चकृ॒मा वि॒दा वा॑।</p>
<p class="Shloka">उ॒त प्र णे॑ष्य॒भि वस्यो॑ अ॒स्मान्सं न॑ सृज सुम॒त्या वाज॑वत्या॥ १<span class="rvts2">.</span>०३१<span class="rvts2">.</span>१८</p>
<p class="Sub-Heading">सूक्त</p>
<p class="Shloka">इन्द्र॑स्य॒ नु वी॒र्या॑णि॒ प्र वो॑चं॒ यानि॑ च॒कार॑ प्रथ॒मानि॑ व॒ज्री।</p>
<p class="Shloka">अह॒न्नहि॒मन्व॒पस्त॑तर्द॒ प्र व॒क्षणा॑ अभिन॒त्पर्व॑तानाम्॥ १<span class="rvts2">.</span>०३२<span class="rvts2">.</span>०१</p>
<p class="Shloka">अह॒न्नहिं॒ पर्व॑ते शिश्रिया॒णं त्वष्टा॑स्मै॒ वज्रं॑ स्व॒र्यं॑ ततक्ष।</p>
<p class="Shloka">वा॒श्रा इ॑व धे॒नव॒ स्यन्द॑माना॒ अञ्ज॑ समु॒द्रमव॑ जग्मु॒राप॑॥ १<span class="rvts2">.</span>०३२<span class="rvts2">.</span>०२</p>
<p class="Shloka">वृ॒षा॒यमा॑णोऽवृणीत॒ सोमं॒ त्रिक॑द्रुकेष्वपिबत्सु॒तस्य॑।</p>
<p class="Shloka">आ साय॑कं म॒घवा॑दत्त॒ वज्र॒मह॑न्नेनं प्रथम॒जामही॑नाम्॥ १<span class="rvts2">.</span>०३२<span class="rvts2">.</span>०३</p>
<p class="Shloka">यदि॒न्द्राह॑न्प्रथम॒जामही॑ना॒मान्मा॒यिना॒ममि॑ना॒ प्रोत मा॒याः।</p>
<p class="Shloka">आत्सूर्यं॑ ज॒नय॒न्द्यामु॒षासं॑ ता॒दीत्ना॒ शत्रुं॒ न किला॑ विवित्से॥ १<span class="rvts2">.</span>०३२<span class="rvts2">.</span>०४</p>
<p class="Shloka">अह॑न्वृ॒त्रं वृ॑त्र॒तरं॒ व्यं॑स॒मिन्द्रो॒ वज्रे॑ण मह॒ता व॒धेन॑।</p>
<p class="Shloka">स्कन्धां॑सीव॒ कुलि॑शेना॒ विवृ॒क्णाहि॑ शयत उप॒पृक्पृ॑थि॒व्याः॥ १<span class="rvts2">.</span>०३२<span class="rvts2">.</span>०५</p>
<p class="Shloka">अ॒यो॒द्धेव॑ दु॒र्मद॒ आ हि जु॒ह्वे म॑हावी॒रं तु॑विबा॒धमृ॑जी॒षम्।</p>
<p class="Shloka">नाता॑रीदस्य॒ समृ॑तिं व॒धानां॒ सं रु॒जाना॑ पिपिष॒ इन्द्र॑शत्रुः॥ १<span class="rvts2">.</span>०३२<span class="rvts2">.</span>०६</p>
<p class="Shloka">अ॒पाद॑ह॒स्तो अ॑पृतन्य॒दिन्द्र॒मास्य॒ वज्र॒मधि॒ सानौ॑ जघान।</p>
<p class="Shloka">वृष्णो॒ वध्रि॑ प्रति॒मानं॒ बुभू॑षन्पुरु॒त्रा वृ॒त्रो अ॑शय॒द्व्य॑स्तः॥ १<span class="rvts2">.</span>०३२<span class="rvts2">.</span>०७</p>
<p class="Shloka">न॒दं न भि॒न्नम॑मु॒या शया॑नं॒ मनो॒ रुहा॑णा॒ अति॑ य॒न्त्याप॑।</p>
<p class="Shloka">याश्चि॑द्वृ॒त्रो म॑हि॒ना प॒र्यति॑ष्ठ॒त्तासा॒महि॑ पत्सुत॒शीर्ब॑भूव॥ १<span class="rvts2">.</span>०३२<span class="rvts2">.</span>०८</p>
<p class="Shloka">नी॒चाव॑या अभवद्वृ॒त्रपु॒त्रेन्द्रो॑ अस्या॒ अव॒ वध॑र्जभार।</p>
<p class="Shloka">उत्त॑रा॒ सूरध॑रः पु॒त्र आ॑सी॒द्दानु॑ शये स॒हव॑त्सा॒ न धे॒नुः॥ १<span class="rvts2">.</span>०३२<span class="rvts2">.</span>०९</p>
<p class="Shloka">अति॑ष्ठन्तीनामनिवेश॒नानां॒ काष्ठा॑नां॒ मध्ये॒ निहि॑तं॒ शरी॑रम्।</p>
<p class="Shloka">वृ॒त्रस्य॑ नि॒ण्यं वि च॑र॒न्त्यापो॑ दी॒र्घं तम॒ आश॑य॒दिन्द्र॑शत्रुः॥ १<span class="rvts2">.</span>०३२<span class="rvts2">.</span>१०</p>
<p class="Shloka">दा॒सप॑त्नी॒रहि॑गोपा अतिष्ठ॒न्निरु॑द्धा॒ आप॑ प॒णिने॑व॒ गाव॑।</p>
<p class="Shloka">अ॒पां बिल॒मपि॑हितं॒ यदासी॑द्वृ॒त्रं ज॑घ॒न्वाँ अप॒ तद्व॑वार॥ १<span class="rvts2">.</span>०३२<span class="rvts2">.</span>११</p>
<p class="Shloka">अश्व्यो॒ वारो॑ अभव॒स्तदि॑न्द्र सृ॒के यत्त्वा॑ प्र॒त्यह॑न्दे॒व एक॑।</p>
<p class="Shloka">अज॑यो॒ गा अज॑यः शूर॒ सोम॒मवा॑सृज॒ सर्त॑वे स॒प्त सिन्धू॑न्॥ १<span class="rvts2">.</span>०३२<span class="rvts2">.</span>१२</p>
<p class="Shloka">नास्मै॑ वि॒द्युन्न त॑न्य॒तुः सि॑षेध॒ न यां मिह॒मकि॑रद्ध्रा॒दुनिं॑ च।</p>
<p class="Shloka">इन्द्र॑श्च॒ यद्यु॑यु॒धाते॒ अहि॑श्चो॒ताप॒रीभ्यो॑ म॒घवा॒ वि जि॑ग्ये॥ १<span class="rvts2">.</span>०३२<span class="rvts2">.</span>१३</p>
<p class="Shloka">अहे॑र्या॒तारं॒ कम॑पश्य इन्द्र हृ॒दि यत्ते॑ ज॒घ्नुषो॒ भीरग॑च्छत्।</p>
<p class="Shloka">नव॑ च॒ यन्न॑व॒तिं च॒ स्रव॑न्तीः श्ये॒नो न भी॒तो अत॑रो॒ रजां॑सि॥ १<span class="rvts2">.</span>०३२<span class="rvts2">.</span>१४</p>
<p class="Shloka">इन्द्रो॑ या॒तोऽव॑सितस्य॒ राजा॒ शम॑स्य च शृ॒ङ्गिणो॒ वज्र॑बाहुः।</p>
<p class="Shloka">सेदु॒ राजा॑ क्षयति चर्षणी॒नाम॒रान्न ने॒मिः परि॒ ता ब॑भूव॥ १<span class="rvts2">.</span>०३२<span class="rvts2">.</span>१५</p>
<p class="Sub-Heading">सूक्त</p>
<p class="Shloka">एताया॒मोप॑ ग॒व्यन्त॒ इन्द्र॑म॒स्माकं॒ सु प्रम॑तिं वावृधाति।</p>
<p class="Shloka">अ॒ना॒मृ॒णः कु॒विदाद॒स्य रा॒यो गवां॒ केतं॒ पर॑मा॒वर्ज॑ते नः॥ १<span class="rvts2">.</span>०३३<span class="rvts2">.</span>०१</p>
<p class="Shloka">उपेद॒हं ध॑न॒दामप्र॑तीतं॒ जुष्टां॒ न श्ये॒नो व॑स॒तिं प॑तामि।</p>
<p class="Shloka">इन्द्रं॑ नम॒स्यन्नु॑प॒मेभि॑र॒र्कैर्यः स्तो॒तृभ्यो॒ हव्यो॒ अस्ति॒ याम॑न्॥ १<span class="rvts2">.</span>०३३<span class="rvts2">.</span>०२</p>
<p class="Shloka">नि सर्व॑सेन इषु॒धीँर॑सक्त॒ सम॒र्यो गा अ॑जति॒ यस्य॒ वष्टि॑।</p>
<p class="Shloka">चो॒ष्कू॒यमा॑ण इन्द्र॒ भूरि॑ वा॒मं मा प॒णिर्भू॑र॒स्मदधि॑ प्रवृद्ध॥ १<span class="rvts2">.</span>०३३<span class="rvts2">.</span>०३</p>
<p class="Shloka">वधी॒र्हि दस्युं॑ ध॒निनं॑ घ॒नेनँ॒ एक॒श्चर॑न्नुपशा॒केभि॑रिन्द्र।</p>
<p class="Shloka">धनो॒रधि॑ विषु॒णक्ते व्या॑य॒न्नय॑ज्वानः सन॒काः प्रेति॑मीयुः॥ १<span class="rvts2">.</span>०३३<span class="rvts2">.</span>०४</p>
<p class="Shloka">परा॑ चिच्छी॒र्षा व॑वृजु॒स्त इ॒न्द्राय॑ज्वानो॒ यज्व॑भि॒ स्पर्ध॑मानाः।</p>
<p class="Shloka">प्र यद्दि॒वो ह॑रिवः स्थातरुग्र॒ निर॑व्र॒ताँ अ॑धमो॒ रोद॑स्योः॥ १<span class="rvts2">.</span>०३३<span class="rvts2">.</span>०५</p>
<p class="Shloka">अयु॑युत्सन्ननव॒द्यस्य॒ सेना॒मया॑तयन्त क्षि॒तयो॒ नव॑ग्वाः।</p>
<p class="Shloka">वृ॒षा॒युधो॒ न वध्र॑यो॒ निर॑ष्टाः प्र॒वद्भि॒रिन्द्रा॑च्चि॒तय॑न्त आयन्॥ १<span class="rvts2">.</span>०३३<span class="rvts2">.</span>०६</p>
<p class="Shloka">त्वमे॒तान्रु॑द॒तो जक्ष॑त॒श्चायो॑धयो॒ रज॑स इन्द्र पा॒रे।</p>
<p class="Shloka">अवा॑दहो दि॒व आ दस्यु॑मु॒च्चा प्र सु॑न्व॒तः स्तु॑व॒तः शंस॑मावः॥ १<span class="rvts2">.</span>०३३<span class="rvts2">.</span>०७</p>
<p class="Shloka">च॒क्रा॒णास॑ परी॒णहं॑ पृथि॒व्या हिर॑ण्येन म॒णिना॒ शुम्भ॑मानाः।</p>
<p class="Shloka">न हि॑न्वा॒नास॑स्तितिरु॒स्त इन्द्रं॒ परि॒ स्पशो॑ अदधा॒त्सूर्ये॑ण॥ १<span class="rvts2">.</span>०३३<span class="rvts2">.</span>०८</p>
<p class="Shloka">परि॒ यदि॑न्द्र॒ रोद॑सी उ॒भे अबु॑भोजीर्महि॒ना वि॒श्वत॑ सीम्।</p>
<p class="Shloka">अम॑न्यमानाँ अ॒भि मन्य॑मानै॒र्निर्ब्र॒ह्मभि॑रधमो॒ दस्यु॑मिन्द्र॥ १<span class="rvts2">.</span>०३३<span class="rvts2">.</span>०९</p>
<p class="Shloka">न ये दि॒वः पृ॑थि॒व्या अन्त॑मा॒पुर्न मा॒याभि॑र्धन॒दां प॒र्यभू॑वन्।</p>
<p class="Shloka">युजं॒ वज्रं॑ वृष॒भश्च॑क्र॒ इन्द्रो॒ निर्ज्योति॑षा॒ तम॑सो॒ गा अ॑दुक्षत्॥ १<span class="rvts2">.</span>०३३<span class="rvts2">.</span>१०</p>
<p class="Shloka">अनु॑ स्व॒धाम॑क्षर॒न्नापो॑ अ॒स्याव॑र्धत॒ मध्य॒ आ ना॒व्या॑नाम्।</p>
<p class="Shloka">स॒ध्री॒चीने॑न॒ मन॑सा॒ तमिन्द्र॒ ओजि॑ष्ठेन॒ हन्म॑नाहन्न॒भि द्यून्॥ १<span class="rvts2">.</span>०३३<span class="rvts2">.</span>११</p>
<p class="Shloka">न्या॑विध्यदिली॒बिश॑स्य दृ॒ळ्हा वि शृ॒ङ्गिण॑मभिन॒च्छुष्ण॒मिन्द्र॑।</p>
<p class="Shloka">याव॒त्तरो॑ मघव॒न्याव॒दोजो॒ वज्रे॑ण॒ शत्रु॑मवधीः पृत॒न्युम्॥ १<span class="rvts2">.</span>०३३<span class="rvts2">.</span>१२</p>
<p class="Shloka">अ॒भि सि॒ध्मो अ॑जिगादस्य॒ शत्रू॒न्वि ति॒ग्मेन॑ वृष॒भेणा॒ पुरो॑ऽभेत्।</p>
<p class="Shloka">सं वज्रे॑णासृजद्वृ॒त्रमिन्द्र॒ प्र स्वां म॒तिम॑तिर॒च्छाश॑दानः॥ १<span class="rvts2">.</span>०३३<span class="rvts2">.</span>१३</p>
<p class="Shloka">आव॒ कुत्स॑मिन्द्र॒ यस्मि॑ञ्चा॒कन्प्रावो॒ युध्य॑न्तं वृष॒भं दश॑द्युम्।</p>
<p class="Shloka">श॒फच्यु॑तो रे॒णुर्न॑क्षत॒ द्यामुच्छ्वै॑त्रे॒यो नृ॒षाह्या॑य तस्थौ॥ १<span class="rvts2">.</span>०३३<span class="rvts2">.</span>१४</p>
<p class="Shloka">आव॒ शमं॑ वृष॒भं तुग्र्या॑सु क्षेत्रजे॒षे म॑घव॒ञ्छ्वित्र्यं॒ गाम्।</p>
<p class="Shloka">ज्योक्चि॒दत्र॑ तस्थि॒वांसो॑ अक्रञ्छत्रूय॒तामध॑रा॒ वेद॑नाकः॥ १<span class="rvts2">.</span>०३३<span class="rvts2">.</span>१५</p>
<p class="Sub-Heading">सूक्त</p>
<p class="Shloka">त्रिश्चि॑न्नो अ॒द्या भ॑वतं नवेदसा वि॒भुर्वां॒ याम॑ उ॒त रा॒तिर॑श्विना।</p>
<p class="Shloka">यु॒वोर्हि य॒न्त्रं हि॒म्येव॒ वास॑सोऽभ्यायं॒सेन्या॑ भवतं मनी॒षिभि॑॥ १<span class="rvts2">.</span>०३४<span class="rvts2">.</span>०१</p>
<p class="Shloka">त्रय॑ प॒वयो॑ मधु॒वाह॑ने॒ रथे॒ सोम॑स्य वे॒नामनु॒ विश्व॒ इद्वि॑दुः।</p>
<p class="Shloka">त्रय॑ स्क॒म्भास॑ स्कभि॒तास॑ आ॒रभे॒ त्रिर्नक्तं॑ या॒थस्त्रिर्व॑श्विना॒ दिवा॑॥ १<span class="rvts2">.</span>०३४<span class="rvts2">.</span>०२</p>
<p class="Shloka">स॒मा॒ने अह॒न्त्रिर॑वद्यगोहना॒ त्रिर॒द्य य॒ज्ञं मधु॑ना मिमिक्षतम्।</p>
<p class="Shloka">त्रिर्वाज॑वती॒रिषो॑ अश्विना यु॒वं दो॒षा अ॒स्मभ्य॑मु॒षस॑श्च पिन्वतम्॥ १<span class="rvts2">.</span>०३४<span class="rvts2">.</span>०३</p>
<p class="Shloka">त्रिर्व॒र्तिर्या॑तं॒ त्रिरनु॑व्रते ज॒ने त्रिः सु॑प्रा॒व्ये॑ त्रे॒धेव॑ शिक्षतम्।</p>
<p class="Shloka">त्रिर्ना॒न्द्यं॑ वहतमश्विना यु॒वं त्रिः पृक्षो॑ अ॒स्मे अ॒क्षरे॑व पिन्वतम्॥ १<span class="rvts2">.</span>०३४<span class="rvts2">.</span>०४</p>
<p class="Shloka">त्रिर्नो॑ र॒यिं व॑हतमश्विना यु॒वं त्रिर्दे॒वता॑ता॒ त्रिरु॒ताव॑तं॒ धिय॑।</p>
<p class="Shloka">त्रिः सौ॑भग॒त्वं त्रिरु॒त श्रवां॑सि नस्त्रि॒ष्ठं वां॒ सूरे॑ दुहि॒ता रु॑ह॒द्रथ॑म्॥ १<span class="rvts2">.</span>०३४<span class="rvts2">.</span>०५</p>
<p class="Shloka">त्रिर्नो॑ अश्विना दि॒व्यानि॑ भेष॒जा त्रिः पार्थि॑वानि॒ त्रिरु॑ दत्तम॒द्भ्यः।</p>
<p class="Shloka">ओ॒मानं॑ शं॒योर्मम॑काय सू॒नवे॑ त्रि॒धातु॒ शर्म॑ वहतं शुभस्पती॥ १<span class="rvts2">.</span>०३४<span class="rvts2">.</span>०६</p>
<p class="Shloka">त्रिर्नो॑ अश्विना यज॒ता दि॒वेदि॑वे॒ परि॑ त्रि॒धातु॑ पृथि॒वीम॑शायतम्।</p>
<p class="Shloka">ति॒स्रो ना॑सत्या रथ्या परा॒वत॑ आ॒त्मेव॒ वात॒ स्वस॑राणि गच्छतम्॥ १<span class="rvts2">.</span>०३४<span class="rvts2">.</span>०७</p>
<p class="Shloka">त्रिर॑श्विना॒ सिन्धु॑भिः स॒प्तमा॑तृभि॒स्त्रय॑ आहा॒वास्त्रे॒धा ह॒विष्कृ॒तम्।</p>
<p class="Shloka">ति॒स्रः पृ॑थि॒वीरु॒परि॑ प्र॒वा दि॒वो नाकं॑ रक्षेथे॒ द्युभि॑र॒क्तुभि॑र्हि॒तम्॥ १<span class="rvts2">.</span>०३४<span class="rvts2">.</span>०८</p>
<p class="Shloka">क्व१ त्री च॒क्रा त्रि॒वृतो॒ रथ॑स्य॒ क्व१ त्रयो॑ व॒न्धुरो॒ ये सनी॑ळाः।</p>
<p class="Shloka">क॒दा योगो॑ वा॒जिनो॒ रास॑भस्य॒ येन॑ य॒ज्ञं ना॑सत्योपया॒थः॥ १<span class="rvts2">.</span>०३४<span class="rvts2">.</span>०९</p>
<p class="Shloka">आ ना॑सत्या॒ गच्छ॑तं हू॒यते॑ ह॒विर्मध्व॑ पिबतं मधु॒पेभि॑रा॒सभि॑।</p>
<p class="Shloka">यु॒वोर्हि पूर्वं॑ सवि॒तोषसो॒ रथ॑मृ॒ताय॑ चि॒त्रं घृ॒तव॑न्त॒मिष्य॑ति॥ १<span class="rvts2">.</span>०३४<span class="rvts2">.</span>१०</p>
<p class="Shloka">आ ना॑सत्या त्रि॒भिरे॑काद॒शैरि॒ह दे॒वेभि॑र्यातं मधु॒पेय॑मश्विना।</p>
<p class="Shloka">प्रायु॒स्तारि॑ष्टं॒ नी रपां॑सि मृक्षतं॒ सेध॑तं॒ द्वेषो॒ भव॑तं सचा॒भुवा॑॥ १<span class="rvts2">.</span>०३४<span class="rvts2">.</span>११</p>
<p class="Shloka">आ नो॑ अश्विना त्रि॒वृता॒ रथे॑ना॒र्वाञ्चं॑ र॒यिं व॑हतं सु॒वीर॑म्।</p>
<p class="Shloka">शृ॒ण्वन्ता॑ वा॒मव॑से जोहवीमि वृ॒धे च॑ नो भवतं॒ वाज॑सातौ॥ १<span class="rvts2">.</span>०३४<span class="rvts2">.</span>१२</p>
<p class="Sub-Heading">सूक्त</p>
<p class="Shloka">ह्वया॑म्य॒ग्निं प्र॑थ॒मं स्व॒स्तये॒ ह्वया॑मि मि॒त्रावरु॑णावि॒हाव॑से।</p>
<p class="Shloka">ह्वया॑मि॒ रात्रीं॒ जग॑तो नि॒वेश॑नीं॒ ह्वया॑मि दे॒वं स॑वि॒तार॑मू॒तये॑॥ १<span class="rvts2">.</span>०३५<span class="rvts2">.</span>०१</p>
<p class="Shloka">आ कृ॒ष्णेन॒ रज॑सा॒ वर्त॑मानो निवे॒शय॑न्न॒मृतं॒ मर्त्यं॑ च।</p>
<p class="Shloka">हि॒र॒ण्यये॑न सवि॒ता रथे॒ना दे॒वो या॑ति॒ भुव॑नानि॒ पश्य॑न्॥ १<span class="rvts2">.</span>०३५<span class="rvts2">.</span>०२</p>
<p class="Shloka">याति॑ दे॒वः प्र॒वता॒ यात्यु॒द्वता॒ याति॑ शु॒भ्राभ्यां॑ यज॒तो हरि॑भ्याम्।</p>
<p class="Shloka">आ दे॒वो या॑ति सवि॒ता प॑रा॒वतोऽप॒ विश्वा॑ दुरि॒ता बाध॑मानः॥ १<span class="rvts2">.</span>०३५<span class="rvts2">.</span>०३</p>
<p class="Shloka">अ॒भीवृ॑तं॒ कृश॑नैर्वि॒श्वरू॑पं॒ हिर॑ण्यशम्यं यज॒तो बृ॒हन्त॑म्।</p>
<p class="Shloka">आस्था॒द्रथं॑ सवि॒ता चि॒त्रभा॑नुः कृ॒ष्णा रजां॑सि॒ तवि॑षीं॒ दधा॑नः॥ १<span class="rvts2">.</span>०३५<span class="rvts2">.</span>०४</p>
<p class="Shloka">वि जना॑ञ्छ्या॒वाः शि॑ति॒पादो॑ अख्य॒न्रथं॒ हिर॑ण्यप्र‍उगं॒ वह॑न्तः।</p>
<p class="Shloka">शश्व॒द्विश॑ सवि॒तुर्दैव्य॑स्यो॒पस्थे॒ विश्वा॒ भुव॑नानि तस्थुः॥ १<span class="rvts2">.</span>०३५<span class="rvts2">.</span>०५</p>
<p class="Shloka">ति॒स्रो द्याव॑ सवि॒तुर्द्वा उ॒पस्थाँ॒ एका॑ य॒मस्य॒ भुव॑ने विरा॒षाट्।</p>
<p class="Shloka">आ॒णिं न रथ्य॑म॒मृताधि॑ तस्थुरि॒ह ब्र॑वीतु॒ य उ॒ तच्चिके॑तत्॥ १<span class="rvts2">.</span>०३५<span class="rvts2">.</span>०६</p>
<p class="Shloka">वि सु॑प॒र्णो अ॒न्तरि॑क्षाण्यख्यद्गभी॒रवे॑पा॒ असु॑रः सुनी॒थः।</p>
<p class="Shloka">क्वे॒३दानीं॒ सूर्य॒ कश्चि॑केत कत॒मां द्यां र॒श्मिर॒स्या त॑तान॥ १<span class="rvts2">.</span>०३५<span class="rvts2">.</span>०७</p>
<p class="Shloka">अ॒ष्टौ व्य॑ख्यत्क॒कुभ॑ पृथि॒व्यास्त्री धन्व॒ योज॑ना स॒प्त सिन्धू॑न्।</p>
<p class="Shloka">हि॒र॒ण्या॒क्षः स॑वि॒ता दे॒व आगा॒द्दध॒द्रत्ना॑ दा॒शुषे॒ वार्या॑णि॥ १<span class="rvts2">.</span>०३५<span class="rvts2">.</span>०८</p>
<p class="Shloka">हिर॑ण्यपाणिः सवि॒ता विच॑र्षणिरु॒भे द्यावा॑पृथि॒वी अ॒न्तरी॑यते।</p>
<p class="Shloka">अपामी॑वां॒ बाध॑ते॒ वेति॒ सूर्य॑म॒भि कृ॒ष्णेन॒ रज॑सा॒ द्यामृ॑णोति॥ १<span class="rvts2">.</span>०३५<span class="rvts2">.</span>०९</p>
<p class="Shloka">हिर॑ण्यहस्तो॒ असु॑रः सुनी॒थः सु॑मृळी॒कः स्ववाँ॑ यात्व॒र्वाङ्।</p>
<p class="Shloka">अ॒प॒सेध॑न्र॒क्षसो॑ यातु॒धाना॒नस्था॑द्दे॒वः प्र॑तिदो॒षं गृ॑णा॒नः॥ १<span class="rvts2">.</span>०३५<span class="rvts2">.</span>१०</p>
<p class="Shloka">ये ते॒ पन्था॑ सवितः पू॒र्व्यासो॑ऽरे॒णव॒ सुकृ॑ता अ॒न्तरि॑क्षे।</p>
<p class="Shloka">तेभि॑र्नो अ॒द्य प॒थिभि॑ सु॒गेभी॒ रक्षा॑ च नो॒ अधि॑ च ब्रूहि देव॥ १<span class="rvts2">.</span>०३५<span class="rvts2">.</span>११</p>
<p class="Sub-Heading">सूक्त</p>
<p class="Shloka">प्र वो॑ य॒ह्वं पु॑रू॒णां वि॒शां दे॑वय॒तीना॑म्।</p>
<p class="Shloka">अ॒ग्निं सू॒क्तेभि॒र्वचो॑भिरीमहे॒ यं सी॒मिद॒न्य ईळ॑ते॥ १<span class="rvts2">.</span>०३६<span class="rvts2">.</span>०१</p>
<p class="Shloka">जना॑सो अ॒ग्निं द॑धिरे सहो॒वृधं॑ ह॒विष्म॑न्तो विधेम ते।</p>
<p class="Shloka">स त्वं नो॑ अ॒द्य सु॒मना॑ इ॒हावि॒ता भवा॒ वाजे॑षु सन्त्य॥ १<span class="rvts2">.</span>०३६<span class="rvts2">.</span>०२</p>
<p class="Shloka">प्र त्वा॑ दू॒तं वृ॑णीमहे॒ होता॑रं वि॒श्ववे॑दसम्।</p>
<p class="Shloka">म॒हस्ते॑ स॒तो वि च॑रन्त्य॒र्चयो॑ दि॒वि स्पृ॑शन्ति भा॒नव॑॥ १<span class="rvts2">.</span>०३६<span class="rvts2">.</span>०३</p>
<p class="Shloka">दे॒वास॑स्त्वा॒ वरु॑णो मि॒त्रो अ॑र्य॒मा सं दू॒तं प्र॒त्नमि॑न्धते।</p>
<p class="Shloka">विश्वं॒ सो अ॑ग्ने जयति॒ त्वया॒ धनं॒ यस्ते॑ द॒दाश॒ मर्त्य॑॥ १<span class="rvts2">.</span>०३६<span class="rvts2">.</span>०४</p>
<p class="Shloka">म॒न्द्रो होता॑ गृ॒हप॑ति॒रग्ने॑ दू॒तो वि॒शाम॑सि।</p>
<p class="Shloka">त्वे विश्वा॒ संग॑तानि व्र॒ता ध्रु॒वा यानि॑ दे॒वा अकृ॑ण्वत॥ १<span class="rvts2">.</span>०३६<span class="rvts2">.</span>०५</p>
<p class="Shloka">त्वे इद॑ग्ने सु॒भगे॑ यविष्ठ्य॒ विश्व॒मा हू॑यते ह॒विः।</p>
<p class="Shloka">स त्वं नो॑ अ॒द्य सु॒मना॑ उ॒ताप॒रं यक्षि॑ दे॒वान्सु॒वीर्या॑॥ १<span class="rvts2">.</span>०३६<span class="rvts2">.</span>०६</p>
<p class="Shloka">तं घे॑मि॒त्था न॑म॒स्विन॒ उप॑ स्व॒राज॑मासते।</p>
<p class="Shloka">होत्रा॑भिर॒ग्निं मनु॑ष॒ समि॑न्धते तिति॒र्वांसो॒ अति॒ स्रिध॑॥ १<span class="rvts2">.</span>०३६<span class="rvts2">.</span>०७</p>
<p class="Shloka">घ्नन्तो॑ वृ॒त्रम॑तर॒न्रोद॑सी अ॒प उ॒रु क्षया॑य चक्रिरे।</p>
<p class="Shloka">भुव॒त्कण्वे॒ वृषा॑ द्यु॒म्न्याहु॑त॒ क्रन्द॒दश्वो॒ गवि॑ष्टिषु॥ १<span class="rvts2">.</span>०३६<span class="rvts2">.</span>०८</p>
<p class="Shloka">सं सी॑दस्व म॒हाँ अ॑सि॒ शोच॑स्व देव॒वीत॑मः।</p>
<p class="Shloka">वि धू॒मम॑ग्ने अरु॒षं मि॑येध्य सृ॒ज प्र॑शस्त दर्श॒तम्॥ १<span class="rvts2">.</span>०३६<span class="rvts2">.</span>०९</p>
<p class="Shloka">यं त्वा॑ दे॒वासो॒ मन॑वे द॒धुरि॒ह यजि॑ष्ठं हव्यवाहन।</p>
<p class="Shloka">यं कण्वो॒ मेध्या॑तिथिर्धन॒स्पृतं॒ यं वृषा॒ यमु॑पस्तु॒तः॥ १<span class="rvts2">.</span>०३६<span class="rvts2">.</span>१०</p>
<p class="Shloka">यम॒ग्निं मेध्या॑तिथि॒ कण्व॑ ई॒ध ऋ॒तादधि॑।</p>
<p class="Shloka">तस्य॒ प्रेषो॑ दीदियु॒स्तमि॒मा ऋच॒स्तम॒ग्निं व॑र्धयामसि॥ १<span class="rvts2">.</span>०३६<span class="rvts2">.</span>११</p>
<p class="Shloka">रा॒यस्पू॑र्धि स्वधा॒वोऽस्ति॒ हि तेऽग्ने॑ दे॒वेष्वाप्य॑म्।</p>
<p class="Shloka">त्वं वाज॑स्य॒ श्रुत्य॑स्य राजसि॒ स नो॑ मृळ म॒हाँ अ॑सि॥ १<span class="rvts2">.</span>०३६<span class="rvts2">.</span>१२</p>
<p class="Shloka">ऊ॒र्ध्व ऊ॒ षु ण॑ ऊ॒तये॒ तिष्ठा॑ दे॒वो न स॑वि॒ता।</p>
<p class="Shloka">ऊ॒र्ध्वो वाज॑स्य॒ सनि॑ता॒ यद॒ञ्जिभि॑र्वा॒घद्भि॑र्वि॒ह्वया॑महे॥ १<span class="rvts2">.</span>०३६<span class="rvts2">.</span>१३</p>
<p class="Shloka">ऊ॒र्ध्वो न॑ पा॒ह्यंह॑सो॒ नि के॒तुना॒ विश्वं॒ सम॒त्रिणं॑ दह।</p>
<p class="Shloka">कृ॒धी न॑ ऊ॒र्ध्वाञ्च॒रथा॑य जी॒वसे॑ वि॒दा दे॒वेषु॑ नो॒ दुव॑॥ १<span class="rvts2">.</span>०३६<span class="rvts2">.</span>१४</p>
<p class="Shloka">पा॒हि नो॑ अग्ने र॒क्षस॑ पा॒हि धू॒र्तेररा॑व्णः।</p>
<p class="Shloka">पा॒हि रीष॑त उ॒त वा॒ जिघां॑सतो॒ बृह॑द्भानो॒ यवि॑ष्ठ्य॥ १<span class="rvts2">.</span>०३६<span class="rvts2">.</span>१५</p>
<p class="Shloka">घ॒नेव॒ विष्व॒ग्वि ज॒ह्यरा॑व्ण॒स्तपु॑र्जम्भ॒ यो अ॑स्म॒ध्रुक्।</p>
<p class="Shloka">यो मर्त्य॒ शिशी॑ते॒ अत्य॒क्तुभि॒र्मा न॒ स रि॒पुरी॑शत॥ १<span class="rvts2">.</span>०३६<span class="rvts2">.</span>१६</p>
<p class="Shloka">अ॒ग्निर्व॑व्ने सु॒वीर्य॑म॒ग्निः कण्वा॑य॒ सौभ॑गम्।</p>
<p class="Shloka">अ॒ग्निः प्राव॑न्मि॒त्रोत मेध्या॑तिथिम॒ग्निः सा॒ता उ॑पस्तु॒तम्॥ १<span class="rvts2">.</span>०३६<span class="rvts2">.</span>१७</p>
<p class="Shloka">अ॒ग्निना॑ तु॒र्वशं॒ यदुं॑ परा॒वत॑ उ॒ग्रादे॑वं हवामहे।</p>
<p class="Shloka">अ॒ग्निर्न॑य॒न्नव॑वास्त्वं बृ॒हद्र॑थं तु॒र्वीतिं॒ दस्य॑वे॒ सह॑॥ १<span class="rvts2">.</span>०३६<span class="rvts2">.</span>१८</p>
<p class="Shloka">नि त्वाम॑ग्ने॒ मनु॑र्दधे॒ ज्योति॒र्जना॑य॒ शश्व॑ते।</p>
<p class="Shloka">दी॒देथ॒ कण्व॑ ऋ॒तजा॑त उक्षि॒तो यं न॑म॒स्यन्ति॑ कृ॒ष्टय॑॥ १<span class="rvts2">.</span>०३६<span class="rvts2">.</span>१९</p>
<p class="Shloka">त्वे॒षासो॑ अ॒ग्नेरम॑वन्तो अ॒र्चयो॑ भी॒मासो॒ न प्रती॑तये।</p>
<p class="Shloka">र॒क्ष॒स्विन॒ सद॒मिद्या॑तु॒माव॑तो॒ विश्वं॒ सम॒त्रिणं॑ दह॥ १<span class="rvts2">.</span>०३६<span class="rvts2">.</span>२०</p>
<p class="Sub-Heading">सूक्त</p>
<p class="Shloka">क्री॒ळं व॒ शर्धो॒ मारु॑तमन॒र्वाणं॑ रथे॒शुभ॑म्।</p>
<p class="Shloka">कण्वा॑ अ॒भि प्र गा॑यत॥ १<span class="rvts2">.</span>०३७<span class="rvts2">.</span>०१</p>
<p class="Shloka">ये पृष॑तीभिरृ॒ष्टिभि॑ सा॒कं वाशी॑भिर॒ञ्जिभि॑।</p>
<p class="Shloka">अजा॑यन्त॒ स्वभा॑नवः॥ १<span class="rvts2">.</span>०३७<span class="rvts2">.</span>०२</p>
<p class="Shloka">इ॒हेव॑ शृण्व एषां॒ कशा॒ हस्ते॑षु॒ यद्वदा॑न्।</p>
<p class="Shloka">नि याम॑ञ्चि॒त्रमृ॑ञ्जते॥ १<span class="rvts2">.</span>०३७<span class="rvts2">.</span>०३</p>
<p class="Shloka">प्र व॒ शर्धा॑य॒ घृष्व॑ये त्वे॒षद्यु॑म्नाय शु॒ष्मिणे॑।</p>
<p class="Shloka">दे॒वत्तं॒ ब्रह्म॑ गायत॥ १<span class="rvts2">.</span>०३७<span class="rvts2">.</span>०४</p>
<p class="Shloka">प्र शं॑सा॒ गोष्वघ्न्यं॑ क्री॒ळं यच्छर्धो॒ मारु॑तम्।</p>
<p class="Shloka">जम्भे॒ रस॑स्य वावृधे॥ १<span class="rvts2">.</span>०३७<span class="rvts2">.</span>०५</p>
<p class="Shloka">को वो॒ वर्षि॑ष्ठ॒ आ न॑रो दि॒वश्च॒ ग्मश्च॑ धूतयः।</p>
<p class="Shloka">यत्सी॒मन्तं॒ न धू॑नु॒थ॥ १<span class="rvts2">.</span>०३७<span class="rvts2">.</span>०६</p>
<p class="Shloka">नि वो॒ यामा॑य॒ मानु॑षो द॒ध्र उ॒ग्राय॑ म॒न्यवे॑।</p>
<p class="Shloka">जिही॑त॒ पर्व॑तो गि॒रिः॥ १<span class="rvts2">.</span>०३७<span class="rvts2">.</span>०७</p>
<p class="Shloka">येषा॒मज्मे॑षु पृथि॒वी जु॑जु॒र्वाँ इ॑व वि॒श्पति॑।</p>
<p class="Shloka">भि॒या यामे॑षु॒ रेज॑ते॥ १<span class="rvts2">.</span>०३७<span class="rvts2">.</span>०८</p>
<p class="Shloka">स्थि॒रं हि जान॑मेषां॒ वयो॑ मा॒तुर्निरे॑तवे।</p>
<p class="Shloka">यत्सी॒मनु॑ द्वि॒ता शव॑॥ १<span class="rvts2">.</span>०३७<span class="rvts2">.</span>०९</p>
<p class="Shloka">उदु॒ त्ये सू॒नवो॒ गिर॒ काष्ठा॒ अज्मे॑ष्वत्नत।</p>
<p class="Shloka">वा॒श्रा अ॑भि॒ज्ञु यात॑वे॥ १<span class="rvts2">.</span>०३७<span class="rvts2">.</span>१०</p>
<p class="Shloka">त्यं चि॑द्घा दी॒र्घं पृ॒थुं मि॒हो नपा॑त॒ममृ॑ध्रम्।</p>
<p class="Shloka">प्र च्या॑वयन्ति॒ याम॑भिः॥ १<span class="rvts2">.</span>०३७<span class="rvts2">.</span>११</p>
<p class="Shloka">मरु॑तो॒ यद्ध॑ वो॒ बलं॒ जनाँ॑ अचुच्यवीतन।</p>
<p class="Shloka">गि॒रीँर॑चुच्यवीतन॥ १<span class="rvts2">.</span>०३७<span class="rvts2">.</span>१२</p>
<p class="Shloka">यद्ध॒ यान्ति॑ म॒रुत॒ सं ह॑ ब्रुव॒तेऽध्व॒न्ना।</p>
<p class="Shloka">शृ॒णोति॒ कश्चि॑देषाम्॥ १<span class="rvts2">.</span>०३७<span class="rvts2">.</span>१३</p>
<p class="Shloka">प्र या॑त॒ शीभ॑मा॒शुभि॒ सन्ति॒ कण्वे॑षु वो॒ दुव॑।</p>
<p class="Shloka">तत्रो॒ षु मा॑दयाध्वै॥ १<span class="rvts2">.</span>०३७<span class="rvts2">.</span>१४</p>
<p class="Shloka">अस्ति॒ हि ष्मा॒ मदा॑य व॒ स्मसि॑ ष्मा व॒यमे॑षाम्।</p>
<p class="Shloka">विश्वं॑ चि॒दायु॑र्जी॒वसे॑॥ १<span class="rvts2">.</span>०३७<span class="rvts2">.</span>१५</p>
<p class="Sub-Heading">सूक्त</p>
<p class="Shloka">कद्ध॑ नू॒नं क॑धप्रियः पि॒ता पु॒त्रं न हस्त॑योः।</p>
<p class="Shloka">द॒धि॒ध्वे वृ॑क्तबर्हिषः॥ १<span class="rvts2">.</span>०३८<span class="rvts2">.</span>०१</p>
<p class="Shloka">क्व॑ नू॒नं कद्वो॒ अर्थं॒ गन्ता॑ दि॒वो न पृ॑थि॒व्याः।</p>
<p class="Shloka">क्व॑ वो॒ गावो॒ न र॑ण्यन्ति॥ १<span class="rvts2">.</span>०३८<span class="rvts2">.</span>०२</p>
<p class="Shloka">क्व॑ वः सु॒म्ना नव्यां॑सि॒ मरु॑त॒ क्व॑ सुवि॒ता।</p>
<p class="Shloka">क्वो॒३ विश्वा॑नि॒ सौभ॑गा॥ १<span class="rvts2">.</span>०३८<span class="rvts2">.</span>०३</p>
<p class="Shloka">यद्यू॒यं पृ॑श्निमातरो॒ मर्ता॑स॒ स्यात॑न।</p>
<p class="Shloka">स्तो॒ता वो॑ अ॒मृत॑ स्यात्॥ १<span class="rvts2">.</span>०३८<span class="rvts2">.</span>०४</p>
<p class="Shloka">मा वो॑ मृ॒गो न यव॑से जरि॒ता भू॒दजो॑ष्यः।</p>
<p class="Shloka">प॒था य॒मस्य॑ गा॒दुप॑॥ १<span class="rvts2">.</span>०३८<span class="rvts2">.</span>०५</p>
<p class="Shloka">मो षु ण॒ परा॑परा॒ निरृ॑तिर्दु॒र्हणा॑ वधीत्।</p>
<p class="Shloka">प॒दी॒ष्ट तृष्ण॑या स॒ह॥ १<span class="rvts2">.</span>०३८<span class="rvts2">.</span>०६</p>
<p class="Shloka">स॒त्यं त्वे॒षा अम॑वन्तो॒ धन्व॑ञ्चि॒दा रु॒द्रिया॑सः।</p>
<p class="Shloka">मिहं॑ कृण्वन्त्यवा॒ताम्॥ १<span class="rvts2">.</span>०३८<span class="rvts2">.</span>०७</p>
<p class="Shloka">वा॒श्रेव॑ वि॒द्युन्मि॑माति व॒त्सं न मा॒ता सि॑षक्ति।</p>
<p class="Shloka">यदे॑षां वृ॒ष्टिरस॑र्जि॥ १<span class="rvts2">.</span>०३८<span class="rvts2">.</span>०८</p>
<p class="Shloka">दिवा॑ चि॒त्तम॑ कृण्वन्ति प॒र्जन्ये॑नोदवा॒हेन॑।</p>
<p class="Shloka">यत्पृ॑थि॒वीं व्यु॒न्दन्ति॑॥ १<span class="rvts2">.</span>०३८<span class="rvts2">.</span>०९</p>
<p class="Shloka">अध॑ स्व॒नान्म॒रुतां॒ विश्व॒मा सद्म॒ पार्थि॑वम्।</p>
<p class="Shloka">अरे॑जन्त॒ प्र मानु॑षाः॥ १<span class="rvts2">.</span>०३८<span class="rvts2">.</span>१०</p>
<p class="Shloka">मरु॑तो वीळुपा॒णिभि॑श्चि॒त्रा रोध॑स्वती॒रनु॑।</p>
<p class="Shloka">या॒तेमखि॑द्रयामभिः॥ १<span class="rvts2">.</span>०३८<span class="rvts2">.</span>११</p>
<p class="Shloka">स्थि॒रा व॑ सन्तु ने॒मयो॒ रथा॒ अश्वा॑स एषाम्।</p>
<p class="Shloka">सुसं॑स्कृता अ॒भीश॑वः॥ १<span class="rvts2">.</span>०३८<span class="rvts2">.</span>१२</p>
<p class="Shloka">अच्छा॑ वदा॒ तना॑ गि॒रा ज॒रायै॒ ब्रह्म॑ण॒स्पति॑म्।</p>
<p class="Shloka">अ॒ग्निं मि॒त्रं न द॑र्श॒तम्॥ १<span class="rvts2">.</span>०३८<span class="rvts2">.</span>१३</p>
<p class="Shloka">मि॒मी॒हि श्लोक॑मा॒स्ये॑ प॒र्जन्य॑ इव ततनः।</p>
<p class="Shloka">गाय॑ गाय॒त्रमु॒क्थ्य॑म्॥ १<span class="rvts2">.</span>०३८<span class="rvts2">.</span>१४</p>
<p class="Shloka">वन्द॑स्व॒ मारु॑तं ग॒णं त्वे॒षं प॑न॒स्युम॒र्किण॑म्।</p>
<p class="Shloka">अ॒स्मे वृ॒द्धा अ॑सन्नि॒ह॥ १<span class="rvts2">.</span>०३८<span class="rvts2">.</span>१५</p>
<p class="Sub-Heading">सूक्त</p>
<p class="Shloka">प्र यदि॒त्था प॑रा॒वत॑ शो॒चिर्न मान॒मस्य॑थ।</p>
<p class="Shloka">कस्य॒ क्रत्वा॑ मरुत॒ कस्य॒ वर्प॑सा॒ कं या॑थ॒ कं ह॑ धूतयः॥ १<span class="rvts2">.</span>०३९<span class="rvts2">.</span>०१</p>
<p class="Shloka">स्थि॒रा व॑ स॒न्त्वायु॑धा परा॒णुदे॑ वी॒ळू उ॒त प्र॑ति॒ष्कभे॑।</p>
<p class="Shloka">यु॒ष्माक॑मस्तु॒ तवि॑षी॒ पनी॑यसी॒ मा मर्त्य॑स्य मा॒यिन॑॥ १<span class="rvts2">.</span>०३९<span class="rvts2">.</span>०२</p>
<p class="Shloka">परा॑ ह॒ यत्स्थि॒रं ह॒थ नरो॑ व॒र्तय॑था गु॒रु।</p>
<p class="Shloka">वि या॑थन व॒निन॑ पृथि॒व्या व्याशा॒ पर्व॑तानाम्॥ १<span class="rvts2">.</span>०३९<span class="rvts2">.</span>०३</p>
<p class="Shloka">न॒हि व॒ शत्रु॑र्विवि॒दे अधि॒ द्यवि॒ न भूम्यां॑ रिशादसः।</p>
<p class="Shloka">यु॒ष्माक॑मस्तु॒ तवि॑षी॒ तना॑ यु॒जा रुद्रा॑सो॒ नू चि॑दा॒धृषे॑॥ १<span class="rvts2">.</span>०३९<span class="rvts2">.</span>०४</p>
<p class="Shloka">प्र वे॑पयन्ति॒ पर्व॑ता॒न्वि वि॑ञ्चन्ति॒ वन॒स्पती॑न्।</p>
<p class="Shloka">प्रो आ॑रत मरुतो दु॒र्मदा॑ इव॒ देवा॑स॒ सर्व॑या वि॒शा॥ १<span class="rvts2">.</span>०३९<span class="rvts2">.</span>०५</p>
<p class="Shloka">उपो॒ रथे॑षु॒ पृष॑तीरयुग्ध्वं॒ प्रष्टि॑र्वहति॒ रोहि॑तः।</p>
<p class="Shloka">आ वो॒ यामा॑य पृथि॒वी चि॑दश्रो॒दबी॑भयन्त॒ मानु॑षाः॥ १<span class="rvts2">.</span>०३९<span class="rvts2">.</span>०६</p>
<p class="Shloka">आ वो॑ म॒क्षू तना॑य॒ कं रुद्रा॒ अवो॑ वृणीमहे।</p>
<p class="Shloka">गन्ता॑ नू॒नं नोऽव॑सा॒ यथा॑ पु॒रेत्था कण्वा॑य बि॒भ्युषे॑॥ १<span class="rvts2">.</span>०३९<span class="rvts2">.</span>०७</p>
<p class="Shloka">यु॒ष्मेषि॑तो मरुतो॒ मर्त्ये॑षित॒ आ यो नो॒ अभ्व॒ ईष॑ते।</p>
<p class="Shloka">वि तं यु॑योत॒ शव॑सा॒ व्योज॑सा॒ वि यु॒ष्माका॑भिरू॒तिभि॑॥ १<span class="rvts2">.</span>०३९<span class="rvts2">.</span>०८</p>
<p class="Shloka">असा॑मि॒ हि प्र॑यज्यव॒ कण्वं॑ द॒द प्र॑चेतसः।</p>
<p class="Shloka">असा॑मिभिर्मरुत॒ आ न॑ ऊ॒तिभि॒र्गन्ता॑ वृ॒ष्टिं न वि॒द्युत॑॥ १<span class="rvts2">.</span>०३९<span class="rvts2">.</span>०९</p>
<p class="Shloka">असा॒म्योजो॑ बिभृथा सुदान॒वोऽसा॑मि धूतय॒ शव॑।</p>
<p class="Shloka">ऋ॒षि॒द्विषे॑ मरुतः परिम॒न्यव॒ इषुं॒ न सृ॑जत॒ द्विष॑म्॥ १<span class="rvts2">.</span>०३९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">उत्ति॑ष्ठ ब्रह्मणस्पते देव॒यन्त॑स्त्वेमहे।</p>
<p class="Shloka">उप॒ प्र य॑न्तु म॒रुत॑ सु॒दान॑व॒ इन्द्र॑ प्रा॒शूर्भ॑वा॒ सचा॑॥ १<span class="rvts2">.</span>०४०<span class="rvts2">.</span>०१</p>
<p class="Shloka">त्वामिद्धि स॑हसस्पुत्र॒ मर्त्य॑ उपब्रू॒ते धने॑ हि॒ते।</p>
<p class="Shloka">सु॒वीर्यं॑ मरुत॒ आ स्वश्व्यं॒ दधी॑त॒ यो व॑ आच॒के॥ १<span class="rvts2">.</span>०४०<span class="rvts2">.</span>०२</p>
<p class="Shloka">प्रैतु॒ ब्रह्म॑ण॒स्पति॒ प्र दे॒व्ये॑तु सू॒नृता॑।</p>
<p class="Shloka">अच्छा॑ वी॒रं नर्यं॑ प॒ङ्क्तिरा॑धसं दे॒वा य॒ज्ञं न॑यन्तु नः॥ १<span class="rvts2">.</span>०४०<span class="rvts2">.</span>०३</p>
<p class="Shloka">यो वा॒घते॒ ददा॑ति सू॒नरं॒ वसु॒ स ध॑त्ते॒ अक्षि॑ति॒ श्रव॑।</p>
<p class="Shloka">तस्मा॒ इळां॑ सु॒वीरा॒मा य॑जामहे सु॒प्रतू॑र्तिमने॒हस॑म्॥ १<span class="rvts2">.</span>०४०<span class="rvts2">.</span>०४</p>
<p class="Shloka">प्र नू॒नं ब्रह्म॑ण॒स्पति॒र्मन्त्रं॑ वदत्यु॒क्थ्य॑म्।</p>
<p class="Shloka">यस्मि॒न्निन्द्रो॒ वरु॑णो मि॒त्रो अ॑र्य॒मा दे॒वा ओकां॑सि चक्रि॒रे॥ १<span class="rvts2">.</span>०४०<span class="rvts2">.</span>०५</p>
<p class="Shloka">तमिद्वो॑चेमा वि॒दथे॑षु श॒म्भुवं॒ मन्त्रं॑ देवा अने॒हस॑म्।</p>
<p class="Shloka">इ॒मां च॒ वाचं॑ प्रति॒हर्य॑था नरो॒ विश्वेद्वा॒मा वो॑ अश्नवत्॥ १<span class="rvts2">.</span>०४०<span class="rvts2">.</span>०६</p>
<p class="Shloka">को दे॑व॒यन्त॑मश्नव॒ज्जनं॒ को वृ॒क्तब॑र्हिषम्।</p>
<p class="Shloka">प्रप्र॑ दा॒श्वान्प॒स्त्या॑भिरस्थितान्त॒र्वाव॒त्क्षयं॑ दधे॥ १<span class="rvts2">.</span>०४०<span class="rvts2">.</span>०७</p>
<p class="Shloka">उप॑ क्ष॒त्रं पृ॑ञ्ची॒त हन्ति॒ राज॑भिर्भ॒ये चि॑त्सुक्षि॒तिं द॑धे।</p>
<p class="Shloka">नास्य॑ व॒र्ता न त॑रु॒ता म॑हाध॒ने नार्भे॑ अस्ति व॒ज्रिण॑॥ १<span class="rvts2">.</span>०४०<span class="rvts2">.</span>०८</p>
<p class="Sub-Heading">सूक्त</p>
<p class="Shloka">यं रक्ष॑न्ति॒ प्रचे॑तसो॒ वरु॑णो मि॒त्रो अ॑र्य॒मा।</p>
<p class="Shloka">नू चि॒त्स द॑भ्यते॒ जन॑॥ १<span class="rvts2">.</span>०४१<span class="rvts2">.</span>०१</p>
<p class="Shloka">यं बा॒हुते॑व॒ पिप्र॑ति॒ पान्ति॒ मर्त्यं॑ रि॒षः।</p>
<p class="Shloka">अरि॑ष्ट॒ सर्व॑ एधते॥ १<span class="rvts2">.</span>०४१<span class="rvts2">.</span>०२</p>
<p class="Shloka">वि दु॒र्गा वि द्विष॑ पु॒रो घ्नन्ति॒ राजा॑न एषाम्।</p>
<p class="Shloka">नय॑न्ति दुरि॒ता ति॒रः॥ १<span class="rvts2">.</span>०४१<span class="rvts2">.</span>०३</p>
<p class="Shloka">सु॒गः पन्था॑ अनृक्ष॒र आदि॑त्यास ऋ॒तं य॒ते।</p>
<p class="Shloka">नात्रा॑वखा॒दो अ॑स्ति वः॥ १<span class="rvts2">.</span>०४१<span class="rvts2">.</span>०४</p>
<p class="Shloka">यं य॒ज्ञं नय॑था नर॒ आदि॑त्या ऋ॒जुना॑ प॒था।</p>
<p class="Shloka">प्र व॒ स धी॒तये॑ नशत्॥ १<span class="rvts2">.</span>०४१<span class="rvts2">.</span>०५</p>
<p class="Shloka">स रत्नं॒ मर्त्यो॒ वसु॒ विश्वं॑ तो॒कमु॒त त्मना॑।</p>
<p class="Shloka">अच्छा॑ गच्छ॒त्यस्तृ॑तः॥ १<span class="rvts2">.</span>०४१<span class="rvts2">.</span>०६</p>
<p class="Shloka">क॒था रा॑धाम सखाय॒ स्तोमं॑ मि॒त्रस्या॑र्य॒म्णः।</p>
<p class="Shloka">महि॒ प्सरो॒ वरु॑णस्य॥ १<span class="rvts2">.</span>०४१<span class="rvts2">.</span>०७</p>
<p class="Shloka">मा वो॒ घ्नन्तं॒ मा शप॑न्तं॒ प्रति॑ वोचे देव॒यन्त॑म्।</p>
<p class="Shloka">सु॒म्नैरिद्व॒ आ वि॑वासे॥ १<span class="rvts2">.</span>०४१<span class="rvts2">.</span>०८</p>
<p class="Shloka">च॒तुर॑श्चि॒द्दद॑मानाद्बिभी॒यादा निधा॑तोः।</p>
<p class="Shloka">न दु॑रु॒क्ताय॑ स्पृहयेत्॥ १<span class="rvts2">.</span>०४१<span class="rvts2">.</span>०९</p>
<p class="Sub-Heading">सूक्त</p>
<p class="Shloka">सं पू॑ष॒न्नध्व॑नस्तिर॒ व्यंहो॑ विमुचो नपात्।</p>
<p class="Shloka">सक्ष्वा॑ देव॒ प्र ण॑स्पु॒रः॥ १<span class="rvts2">.</span>०४२<span class="rvts2">.</span>०१</p>
<p class="Shloka">यो न॑ पूषन्न॒घो वृको॑ दु॒शेव॑ आ॒दिदे॑शति।</p>
<p class="Shloka">अप॑ स्म॒ तं प॒थो ज॑हि॥ १<span class="rvts2">.</span>०४२<span class="rvts2">.</span>०२</p>
<p class="Shloka">अप॒ त्यं प॑रिप॒न्थिनं॑ मुषी॒वाणं॑ हुर॒श्चित॑म्।</p>
<p class="Shloka">दू॒रमधि॑ स्रु॒तेर॑ज॥ १<span class="rvts2">.</span>०४२<span class="rvts2">.</span>०३</p>
<p class="Shloka">त्वं तस्य॑ द्वया॒विनो॒ऽघशं॑सस्य॒ कस्य॑ चित्।</p>
<p class="Shloka">प॒दाभि ति॑ष्ठ॒ तपु॑षिम्॥ १<span class="rvts2">.</span>०४२<span class="rvts2">.</span>०४</p>
<p class="Shloka">आ तत्ते॑ दस्र मन्तुम॒ पूष॒न्नवो॑ वृणीमहे।</p>
<p class="Shloka">येन॑ पि॒तॄनचो॑दयः॥ १<span class="rvts2">.</span>०४२<span class="rvts2">.</span>०५</p>
<p class="Shloka">अधा॑ नो विश्वसौभग॒ हिर॑ण्यवाशीमत्तम।</p>
<p class="Shloka">धना॑नि सु॒षणा॑ कृधि॥ १<span class="rvts2">.</span>०४२<span class="rvts2">.</span>०६</p>
<p class="Shloka">अति॑ नः स॒श्चतो॑ नय सु॒गा न॑ सु॒पथा॑ कृणु।</p>
<p class="Shloka">पूष॑न्नि॒ह क्रतुं॑ विदः॥ १<span class="rvts2">.</span>०४२<span class="rvts2">.</span>०७</p>
<p class="Shloka">अ॒भि सू॒यव॑सं नय॒ न न॑वज्वा॒रो अध्व॑ने।</p>
<p class="Shloka">पूष॑न्नि॒ह क्रतुं॑ विदः॥ १<span class="rvts2">.</span>०४२<span class="rvts2">.</span>०८</p>
<p class="Shloka">श॒ग्धि पू॒र्धि प्र यं॑सि च शिशी॒हि प्रास्यु॒दर॑म्।</p>
<p class="Shloka">पूष॑न्नि॒ह क्रतुं॑ विदः॥ १<span class="rvts2">.</span>०४२<span class="rvts2">.</span>०९</p>
<p class="Shloka">न पू॒षणं॑ मेथामसि सू॒क्तैर॒भि गृ॑णीमसि।</p>
<p class="Shloka">वसू॑नि द॒स्ममी॑महे॥ १<span class="rvts2">.</span>०४२<span class="rvts2">.</span>१०</p>
<p class="Sub-Heading">सूक्त</p>
<p class="Shloka">कद्रु॒द्राय॒ प्रचे॑तसे मी॒ळ्हुष्ट॑माय॒ तव्य॑से।</p>
<p class="Shloka">वो॒चेम॒ शंत॑मं हृ॒दे॥ १<span class="rvts2">.</span>०४३<span class="rvts2">.</span>०१</p>
<p class="Shloka">यथा॑ नो॒ अदि॑ति॒ कर॒त्पश्वे॒ नृभ्यो॒ यथा॒ गवे॑।</p>
<p class="Shloka">यथा॑ तो॒काय॑ रु॒द्रिय॑म्॥ १<span class="rvts2">.</span>०४३<span class="rvts2">.</span>०२</p>
<p class="Shloka">यथा॑ नो मि॒त्रो वरु॑णो॒ यथा॑ रु॒द्रश्चिके॑तति।</p>
<p class="Shloka">यथा॒ विश्वे॑ स॒जोष॑सः॥ १<span class="rvts2">.</span>०४३<span class="rvts2">.</span>०३</p>
<p class="Shloka">गा॒थप॑तिं मे॒धप॑तिं रु॒द्रं जला॑षभेषजम्।</p>
<p class="Shloka">तच्छं॒योः सु॒म्नमी॑महे॥ १<span class="rvts2">.</span>०४३<span class="rvts2">.</span>०४</p>
<p class="Shloka">यः शु॒क्र इ॑व॒ सूर्यो॒ हिर॑ण्यमिव॒ रोच॑ते।</p>
<p class="Shloka">श्रेष्ठो॑ दे॒वानां॒ वसु॑॥ १<span class="rvts2">.</span>०४३<span class="rvts2">.</span>०५</p>
<p class="Shloka">शं न॑ कर॒त्यर्व॑ते सु॒गं मे॒षाय॑ मे॒ष्ये॑।</p>
<p class="Shloka">नृभ्यो॒ नारि॑भ्यो॒ गवे॑॥ १<span class="rvts2">.</span>०४३<span class="rvts2">.</span>०६</p>
<p class="Shloka">अ॒स्मे सो॑म॒ श्रिय॒मधि॒ नि धे॑हि श॒तस्य॑ नृ॒णाम्।</p>
<p class="Shloka">महि॒ श्रव॑स्तुविनृ॒म्णम्॥ १<span class="rvts2">.</span>०४३<span class="rvts2">.</span>०७</p>
<p class="Shloka">मा न॑ सोमपरि॒बाधो॒ मारा॑तयो जुहुरन्त।</p>
<p class="Shloka">आ न॑ इन्दो॒ वाजे॑ भज॥ १<span class="rvts2">.</span>०४३<span class="rvts2">.</span>०८</p>
<p class="Shloka">यास्ते॑ प्र॒जा अ॒मृत॑स्य॒ पर॑स्मि॒न्धाम॑न्नृ॒तस्य॑।</p>
<p class="Shloka">मू॒र्धा नाभा॑ सोम वेन आ॒भूष॑न्तीः सोम वेदः॥ १<span class="rvts2">.</span>०४३<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अग्ने॒ विव॑स्वदु॒षस॑श्चि॒त्रं राधो॑ अमर्त्य।</p>
<p class="Shloka">आ दा॒शुषे॑ जातवेदो वहा॒ त्वम॒द्या दे॒वाँ उ॑ष॒र्बुध॑॥ १<span class="rvts2">.</span>०४४<span class="rvts2">.</span>०१</p>
<p class="Shloka">जुष्टो॒ हि दू॒तो असि॑ हव्य॒वाह॒नोऽग्ने॑ र॒थीर॑ध्व॒राणा॑म्।</p>
<p class="Shloka">स॒जूर॒श्विभ्या॑मु॒षसा॑ सु॒वीर्य॑म॒स्मे धे॑हि॒ श्रवो॑ बृ॒हत्॥ १<span class="rvts2">.</span>०४४<span class="rvts2">.</span>०२</p>
<p class="Shloka">अ॒द्या दू॒तं वृ॑णीमहे॒ वसु॑म॒ग्निं पु॑रुप्रि॒यम्।</p>
<p class="Shloka">धू॒मके॑तुं॒ भाऋ॑जीकं॒ व्यु॑ष्टिषु य॒ज्ञाना॑मध्वर॒श्रिय॑म्॥ १<span class="rvts2">.</span>०४४<span class="rvts2">.</span>०३</p>
<p class="Shloka">श्रेष्ठं॒ यवि॑ष्ठ॒मति॑थिं॒ स्वा॑हुतं॒ जुष्टं॒ जना॑य दा॒शुषे॑।</p>
<p class="Shloka">दे॒वाँ अच्छा॒ यात॑वे जा॒तवे॑दसम॒ग्निमी॑ळे॒ व्यु॑ष्टिषु॥ १<span class="rvts2">.</span>०४४<span class="rvts2">.</span>०४</p>
<p class="Shloka">स्त॒वि॒ष्यामि॒ त्वाम॒हं विश्व॑स्यामृत भोजन।</p>
<p class="Shloka">अग्ने॑ त्रा॒तार॑म॒मृतं॑ मियेध्य॒ यजि॑ष्ठं हव्यवाहन॥ १<span class="rvts2">.</span>०४४<span class="rvts2">.</span>०५</p>
<p class="Shloka">सु॒शंसो॑ बोधि गृण॒ते य॑विष्ठ्य॒ मधु॑जिह्व॒ स्वा॑हुतः।</p>
<p class="Shloka">प्रस्क॑ण्वस्य प्रति॒रन्नायु॑र्जी॒वसे॑ नम॒स्या दैव्यं॒ जन॑म्॥ १<span class="rvts2">.</span>०४४<span class="rvts2">.</span>०६</p>
<p class="Shloka">होता॑रं वि॒श्ववे॑दसं॒ सं हि त्वा॒ विश॑ इ॒न्धते॑।</p>
<p class="Shloka">स आ व॑ह पुरुहूत॒ प्रचे॑त॒सोऽग्ने॑ दे॒वाँ इ॒ह द्र॒वत्॥ १<span class="rvts2">.</span>०४४<span class="rvts2">.</span>०७</p>
<p class="Shloka">स॒वि॒तार॑मु॒षस॑म॒श्विना॒ भग॑म॒ग्निं व्यु॑ष्टिषु॒ क्षप॑।</p>
<p class="Shloka">कण्वा॑सस्त्वा सु॒तसो॑मास इन्धते हव्य॒वाहं॑ स्वध्वर॥ १<span class="rvts2">.</span>०४४<span class="rvts2">.</span>०८</p>
<p class="Shloka">पति॒र्ह्य॑ध्व॒राणा॒मग्ने॑ दू॒तो वि॒शामसि॑।</p>
<p class="Shloka">उ॒ष॒र्बुध॒ आ व॑ह॒ सोम॑पीतये दे॒वाँ अ॒द्य स्व॒र्दृश॑॥ १<span class="rvts2">.</span>०४४<span class="rvts2">.</span>०९</p>
<p class="Shloka">अग्ने॒ पूर्वा॒ अनू॒षसो॑ विभावसो दी॒देथ॑ वि॒श्वद॑र्शतः।</p>
<p class="Shloka">असि॒ ग्रामे॑ष्ववि॒ता पु॒रोहि॒तोऽसि॑ य॒ज्ञेषु॒ मानु॑षः॥ १<span class="rvts2">.</span>०४४<span class="rvts2">.</span>१०</p>
<p class="Shloka">नि त्वा॑ य॒ज्ञस्य॒ साध॑न॒मग्ने॒ होता॑रमृ॒त्विज॑म्।</p>
<p class="Shloka">म॒नु॒ष्वद्दे॑व धीमहि॒ प्रचे॑तसं जी॒रं दू॒तमम॑र्त्यम्॥ १<span class="rvts2">.</span>०४४<span class="rvts2">.</span>११</p>
<p class="Shloka">यद्दे॒वानां॑ मित्रमहः पु॒रोहि॒तोऽन्त॑रो॒ यासि॑ दू॒त्य॑म्।</p>
<p class="Shloka">सिन्धो॑रिव॒ प्रस्व॑नितास ऊ॒र्मयो॒ऽग्नेर्भ्रा॑जन्ते अ॒र्चय॑॥ १<span class="rvts2">.</span>०४४<span class="rvts2">.</span>१२</p>
<p class="Shloka">श्रु॒धि श्रु॑त्कर्ण॒ वह्नि॑भिर्दे॒वैर॑ग्ने स॒याव॑भिः।</p>
<p class="Shloka">आ सी॑दन्तु ब॒र्हिषि॑ मि॒त्रो अ॑र्य॒मा प्रा॑त॒र्यावा॑णो अध्व॒रम्॥ १<span class="rvts2">.</span>०४४<span class="rvts2">.</span>१३</p>
<p class="Shloka">शृ॒ण्वन्तु॒ स्तोमं॑ म॒रुत॑ सु॒दान॑वोऽग्निजि॒ह्वा ऋ॑ता॒वृध॑।</p>
<p class="Shloka">पिब॑तु॒ सोमं॒ वरु॑णो धृ॒तव्र॑तो॒ऽश्विभ्या॑मु॒षसा॑ स॒जूः॥ १<span class="rvts2">.</span>०४४<span class="rvts2">.</span>१४</p>
<p class="Sub-Heading">सूक्त</p>
<p class="Shloka">त्वम॑ग्ने॒ वसूँ॑रि॒ह रु॒द्राँ आ॑दि॒त्याँ उ॒त।</p>
<p class="Shloka">यजा॑ स्वध्व॒रं जनं॒ मनु॑जातं घृत॒प्रुष॑म्॥ १<span class="rvts2">.</span>०४५<span class="rvts2">.</span>०१</p>
<p class="Shloka">श्रु॒ष्टी॒वानो॒ हि दा॒शुषे॑ दे॒वा अ॑ग्ने॒ विचे॑तसः।</p>
<p class="Shloka">तान्रो॑हिदश्व गिर्वण॒स्त्रय॑स्त्रिंशत॒मा व॑ह॥ १<span class="rvts2">.</span>०४५<span class="rvts2">.</span>०२</p>
<p class="Shloka">प्रि॒य॒मे॒ध॒वद॑त्रि॒वज्जात॑वेदो विरूप॒वत्।</p>
<p class="Shloka">अ॒ङ्गि॒र॒स्वन्म॑हिव्रत॒ प्रस्क॑ण्वस्य श्रुधी॒ हव॑म्॥ १<span class="rvts2">.</span>०४५<span class="rvts2">.</span>०३</p>
<p class="Shloka">महि॑केरव ऊ॒तये॑ प्रि॒यमे॑धा अहूषत।</p>
<p class="Shloka">राज॑न्तमध्व॒राणा॑म॒ग्निं शु॒क्रेण॑ शो॒चिषा॑॥ १<span class="rvts2">.</span>०४५<span class="rvts2">.</span>०४</p>
<p class="Shloka">घृता॑हवन सन्त्ये॒मा उ॒ षु श्रु॑धी॒ गिर॑।</p>
<p class="Shloka">याभि॒ कण्व॑स्य सू॒नवो॒ हव॒न्तेऽव॑से त्वा॥ १<span class="rvts2">.</span>०४५<span class="rvts2">.</span>०५</p>
<p class="Shloka">त्वां चि॑त्रश्रवस्तम॒ हव॑न्ते वि॒क्षु ज॒न्तव॑।</p>
<p class="Shloka">शो॒चिष्के॑शं पुरुप्रि॒याग्ने॑ ह॒व्याय॒ वोळ्ह॑वे॥ १<span class="rvts2">.</span>०४५<span class="rvts2">.</span>०६</p>
<p class="Shloka">नि त्वा॒ होता॑रमृ॒त्विजं॑ दधि॒रे व॑सु॒वित्त॑मम्।</p>
<p class="Shloka">श्रुत्क॑र्णं स॒प्रथ॑स्तमं॒ विप्रा॑ अग्ने॒ दिवि॑ष्टिषु॥ १<span class="rvts2">.</span>०४५<span class="rvts2">.</span>०७</p>
<p class="Shloka">आ त्वा॒ विप्रा॑ अचुच्यवुः सु॒तसो॑मा अ॒भि प्रय॑।</p>
<p class="Shloka">बृ॒हद्भा बिभ्र॑तो ह॒विरग्ने॒ मर्ता॑य दा॒शुषे॑॥ १<span class="rvts2">.</span>०४५<span class="rvts2">.</span>०८</p>
<p class="Shloka">प्रा॒त॒र्याव्ण॑ सहस्कृत सोम॒पेया॑य सन्त्य।</p>
<p class="Shloka">इ॒हाद्य दैव्यं॒ जनं॑ ब॒र्हिरा सा॑दया वसो॥ १<span class="rvts2">.</span>०४५<span class="rvts2">.</span>०९</p>
<p class="Shloka">अ॒र्वाञ्चं॒ दैव्यं॒ जन॒मग्ने॒ यक्ष्व॒ सहू॑तिभिः।</p>
<p class="Shloka">अ॒यं सोम॑ सुदानव॒स्तं पा॑त ति॒रोअ॑ह्न्यम्॥ १<span class="rvts2">.</span>०४५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">ए॒षो उ॒षा अपू॑र्व्या॒ व्यु॑च्छति प्रि॒या दि॒वः।</p>
<p class="Shloka">स्तु॒षे वा॑मश्विना बृ॒हत्॥ १<span class="rvts2">.</span>०४६<span class="rvts2">.</span>०१</p>
<p class="Shloka">या द॒स्रा सिन्धु॑मातरा मनो॒तरा॑ रयी॒णाम्।</p>
<p class="Shloka">धि॒या दे॒वा व॑सु॒विदा॑॥ १<span class="rvts2">.</span>०४६<span class="rvts2">.</span>०२</p>
<p class="Shloka">व॒च्यन्ते॑ वां ककु॒हासो॑ जू॒र्णाया॒मधि॑ वि॒ष्टपि॑।</p>
<p class="Shloka">यद्वां॒ रथो॒ विभि॒ष्पता॑त्॥ १<span class="rvts2">.</span>०४६<span class="rvts2">.</span>०३</p>
<p class="Shloka">ह॒विषा॑ जा॒रो अ॒पां पिप॑र्ति॒ पपु॑रिर्नरा।</p>
<p class="Shloka">पि॒ता कुट॑स्य चर्ष॒णिः॥ १<span class="rvts2">.</span>०४६<span class="rvts2">.</span>०४</p>
<p class="Shloka">आ॒दा॒रो वां॑ मती॒नां नास॑त्या मतवचसा।</p>
<p class="Shloka">पा॒तं सोम॑स्य धृष्णु॒या॥ १<span class="rvts2">.</span>०४६<span class="rvts2">.</span>०५</p>
<p class="Shloka">या न॒ पीप॑रदश्विना॒ ज्योति॑ष्मती॒ तम॑स्ति॒रः।</p>
<p class="Shloka">ताम॒स्मे रा॑साथा॒मिष॑म्॥ १<span class="rvts2">.</span>०४६<span class="rvts2">.</span>०६</p>
<p class="Shloka">आ नो॑ ना॒वा म॑ती॒नां या॒तं पा॒राय॒ गन्त॑वे।</p>
<p class="Shloka">यु॒ञ्जाथा॑मश्विना॒ रथ॑म्॥ १<span class="rvts2">.</span>०४६<span class="rvts2">.</span>०७</p>
<p class="Shloka">अ॒रित्रं॑ वां दि॒वस्पृ॒थु ती॒र्थे सिन्धू॑नां॒ रथ॑।</p>
<p class="Shloka">धि॒या यु॑युज्र॒ इन्द॑वः॥ १<span class="rvts2">.</span>०४६<span class="rvts2">.</span>०८</p>
<p class="Shloka">दि॒वस्क॑ण्वास॒ इन्द॑वो॒ वसु॒ सिन्धू॑नां प॒दे।</p>
<p class="Shloka">स्वं व॒व्रिं कुह॑ धित्सथः॥ १<span class="rvts2">.</span>०४६<span class="rvts2">.</span>०९</p>
<p class="Shloka">अभू॑दु॒ भा उ॑ अं॒शवे॒ हिर॑ण्यं॒ प्रति॒ सूर्य॑।</p>
<p class="Shloka">व्य॑ख्यज्जि॒ह्वयासि॑तः॥ १<span class="rvts2">.</span>०४६<span class="rvts2">.</span>१०</p>
<p class="Shloka">अभू॑दु पा॒रमेत॑वे॒ पन्था॑ ऋ॒तस्य॑ साधु॒या।</p>
<p class="Shloka">अद॑र्शि॒ वि स्रु॒तिर्दि॒वः॥ १<span class="rvts2">.</span>०४६<span class="rvts2">.</span>११</p>
<p class="Shloka">तत्त॒दिद॒श्विनो॒रवो॑ जरि॒ता प्रति॑ भूषति।</p>
<p class="Shloka">मदे॒ सोम॑स्य॒ पिप्र॑तोः॥ १<span class="rvts2">.</span>०४६<span class="rvts2">.</span>१२</p>
<p class="Shloka">वा॒व॒सा॒ना वि॒वस्व॑ति॒ सोम॑स्य पी॒त्या गि॒रा।</p>
<p class="Shloka">म॒नु॒ष्वच्छ॑म्भू॒ आ ग॑तम्॥ १<span class="rvts2">.</span>०४६<span class="rvts2">.</span>१३</p>
<p class="Shloka">यु॒वोरु॒षा अनु॒ श्रियं॒ परि॑ज्मनोरु॒पाच॑रत्।</p>
<p class="Shloka">ऋ॒ता व॑नथो अ॒क्तुभि॑॥ १<span class="rvts2">.</span>०४६<span class="rvts2">.</span>१४</p>
<p class="Shloka">उ॒भा पि॑बतमश्विनो॒भा न॒ शर्म॑ यच्छतम्।</p>
<p class="Shloka">अ॒वि॒द्रि॒याभि॑रू॒तिभि॑॥ १<span class="rvts2">.</span>०४६<span class="rvts2">.</span>१५</p>
<p class="Sub-Heading">सूक्त</p>
<p class="Shloka">अ॒यं वां॒ मधु॑मत्तमः सु॒तः सोम॑ ऋतावृधा।</p>
<p class="Shloka">तम॑श्विना पिबतं ति॒रोअ॑ह्न्यं ध॒त्तं रत्ना॑नि दा॒शुषे॑॥ १<span class="rvts2">.</span>०४७<span class="rvts2">.</span>०१</p>
<p class="Shloka">त्रि॒व॒न्धु॒रेण॑ त्रि॒वृता॑ सु॒पेश॑सा॒ रथे॒ना या॑तमश्विना।</p>
<p class="Shloka">कण्वा॑सो वां॒ ब्रह्म॑ कृण्वन्त्यध्व॒रे तेषां॒ सु शृ॑णुतं॒ हव॑म्॥ १<span class="rvts2">.</span>०४७<span class="rvts2">.</span>०२</p>
<p class="Shloka">अश्वि॑ना॒ मधु॑मत्तमं पा॒तं सोम॑मृतावृधा।</p>
<p class="Shloka">अथा॒द्य द॑स्रा॒ वसु॒ बिभ्र॑ता॒ रथे॑ दा॒श्वांस॒मुप॑ गच्छतम्॥ १<span class="rvts2">.</span>०४७<span class="rvts2">.</span>०३</p>
<p class="Shloka">त्रि॒ष॒ध॒स्थे ब॒र्हिषि॑ विश्ववेदसा॒ मध्वा॑ य॒ज्ञं मि॑मिक्षतम्।</p>
<p class="Shloka">कण्वा॑सो वां सु॒तसो॑मा अ॒भिद्य॑वो यु॒वां ह॑वन्ते अश्विना॥ १<span class="rvts2">.</span>०४७<span class="rvts2">.</span>०४</p>
<p class="Shloka">याभि॒ कण्व॑म॒भिष्टि॑भि॒ प्राव॑तं यु॒वम॑श्विना।</p>
<p class="Shloka">ताभि॒ ष्व१स्माँ अ॑वतं शुभस्पती पा॒तं सोम॑मृतावृधा॥ १<span class="rvts2">.</span>०४७<span class="rvts2">.</span>०५</p>
<p class="Shloka">सु॒दासे॑ दस्रा॒ वसु॒ बिभ्र॑ता॒ रथे॒ पृक्षो॑ वहतमश्विना।</p>
<p class="Shloka">र॒यिं स॑मु॒द्रादु॒त वा॑ दि॒वस्पर्य॒स्मे ध॑त्तं पुरु॒स्पृह॑म्॥ १<span class="rvts2">.</span>०४७<span class="rvts2">.</span>०६</p>
<p class="Shloka">यन्ना॑सत्या परा॒वति॒ यद्वा॒ स्थो अधि॑ तु॒र्वशे॑।</p>
<p class="Shloka">अतो॒ रथे॑न सु॒वृता॑ न॒ आ ग॑तं सा॒कं सूर्य॑स्य र॒श्मिभि॑॥ १<span class="rvts2">.</span>०४७<span class="rvts2">.</span>०७</p>
<p class="Shloka">अ॒र्वाञ्चा॑ वां॒ सप्त॑योऽध्वर॒श्रियो॒ वह॑न्तु॒ सव॒नेदुप॑।</p>
<p class="Shloka">इषं॑ पृ॒ञ्चन्ता॑ सु॒कृते॑ सु॒दान॑व॒ आ ब॒र्हिः सी॑दतं नरा॥ १<span class="rvts2">.</span>०४७<span class="rvts2">.</span>०८</p>
<p class="Shloka">तेन॑ नास॒त्या ग॑तं॒ रथे॑न॒ सूर्य॑त्वचा।</p>
<p class="Shloka">येन॒ शश्व॑दू॒हथु॑र्दा॒शुषे॒ वसु॒ मध्व॒ सोम॑स्य पी॒तये॑॥ १<span class="rvts2">.</span>०४७<span class="rvts2">.</span>०९</p>
<p class="Shloka">उ॒क्थेभि॑र॒र्वागव॑से पुरू॒वसू॑ अ॒र्कैश्च॒ नि ह्व॑यामहे।</p>
<p class="Shloka">शश्व॒त्कण्वा॑नां॒ सद॑सि प्रि॒ये हि कं॒ सोमं॑ प॒पथु॑रश्विना॥ १<span class="rvts2">.</span>०४७<span class="rvts2">.</span>१०</p>
<p class="Sub-Heading">सूक्त</p>
<p class="Shloka">स॒ह वा॒मेन॑ न उषो॒ व्यु॑च्छा दुहितर्दिवः।</p>
<p class="Shloka">स॒ह द्यु॒म्नेन॑ बृह॒ता वि॑भावरि रा॒या दे॑वि॒ दास्व॑ती॥ १<span class="rvts2">.</span>०४८<span class="rvts2">.</span>०१</p>
<p class="Shloka">अश्वा॑वती॒र्गोम॑तीर्विश्वसु॒विदो॒ भूरि॑ च्यवन्त॒ वस्त॑वे।</p>
<p class="Shloka">उदी॑रय॒ प्रति॑ मा सू॒नृता॑ उष॒श्चोद॒ राधो॑ म॒घोना॑म्॥ १<span class="rvts2">.</span>०४८<span class="rvts2">.</span>०२</p>
<p class="Shloka">उ॒वासो॒षा उ॒च्छाच्च॒ नु दे॒वी जी॒रा रथा॑नाम्।</p>
<p class="Shloka">ये अ॑स्या आ॒चर॑णेषु दध्रि॒रे स॑मु॒द्रे न श्र॑व॒स्यव॑॥ १<span class="rvts2">.</span>०४८<span class="rvts2">.</span>०३</p>
<p class="Shloka">उषो॒ ये ते॒ प्र यामे॑षु यु॒ञ्जते॒ मनो॑ दा॒नाय॑ सू॒रय॑।</p>
<p class="Shloka">अत्राह॒ तत्कण्व॑ एषां॒ कण्व॑तमो॒ नाम॑ गृणाति नृ॒णाम्॥ १<span class="rvts2">.</span>०४८<span class="rvts2">.</span>०४</p>
<p class="Shloka">आ घा॒ योषे॑व सू॒नर्यु॒षा या॑ति प्रभुञ्ज॒ती।</p>
<p class="Shloka">ज॒रय॑न्ती॒ वृज॑नं प॒द्वदी॑यत॒ उत्पा॑तयति प॒क्षिण॑॥ १<span class="rvts2">.</span>०४८<span class="rvts2">.</span>०५</p>
<p class="Shloka">वि या सृ॒जति॒ सम॑नं॒ व्य१र्थिन॑ प॒दं न वे॒त्योद॑ती।</p>
<p class="Shloka">वयो॒ नकि॑ष्टे पप्ति॒वांस॑ आसते॒ व्यु॑ष्टौ वाजिनीवति॥ १<span class="rvts2">.</span>०४८<span class="rvts2">.</span>०६</p>
<p class="Shloka">ए॒षायु॑क्त परा॒वत॒ सूर्य॑स्यो॒दय॑ना॒दधि॑।</p>
<p class="Shloka">श॒तं रथे॑भिः सु॒भगो॒षा इ॒यं वि या॑त्य॒भि मानु॑षान्॥ १<span class="rvts2">.</span>०४८<span class="rvts2">.</span>०७</p>
<p class="Shloka">विश्व॑मस्या नानाम॒ चक्ष॑से॒ जग॒ज्ज्योति॑ष्कृणोति सू॒नरी॑।</p>
<p class="Shloka">अप॒ द्वेषो॑ म॒घोनी॑ दुहि॒ता दि॒व उ॒षा उ॑च्छ॒दप॒ स्रिध॑॥ १<span class="rvts2">.</span>०४८<span class="rvts2">.</span>०८</p>
<p class="Shloka">उष॒ आ भा॑हि भा॒नुना॑ च॒न्द्रेण॑ दुहितर्दिवः।</p>
<p class="Shloka">आ॒वह॑न्ती॒ भूर्य॒स्मभ्यं॒ सौभ॑गं व्यु॒च्छन्ती॒ दिवि॑ष्टिषु॥ १<span class="rvts2">.</span>०४८<span class="rvts2">.</span>०९</p>
<p class="Shloka">विश्व॑स्य॒ हि प्राण॑नं॒ जीव॑नं॒ त्वे वि यदु॒च्छसि॑ सूनरि।</p>
<p class="Shloka">सा नो॒ रथे॑न बृह॒ता वि॑भावरि श्रु॒धि चि॑त्रामघे॒ हव॑म्॥ १<span class="rvts2">.</span>०४८<span class="rvts2">.</span>१०</p>
<p class="Shloka">उषो॒ वाजं॒ हि वंस्व॒ यश्चि॒त्रो मानु॑षे॒ जने॑।</p>
<p class="Shloka">तेना व॑ह सु॒कृतो॑ अध्व॒राँ उप॒ ये त्वा॑ गृ॒णन्ति॒ वह्न॑यः॥ १<span class="rvts2">.</span>०४८<span class="rvts2">.</span>११</p>
<p class="Shloka">विश्वा॑न्दे॒वाँ आ व॑ह॒ सोम॑पीतये॒ऽन्तरि॑क्षादुष॒स्त्वम्।</p>
<p class="Shloka">सास्मासु॑ धा॒ गोम॒दश्वा॑वदु॒क्थ्य१मुषो॒ वाजं॑ सु॒वीर्य॑म्॥ १<span class="rvts2">.</span>०४८<span class="rvts2">.</span>१२</p>
<p class="Shloka">यस्या॒ रुश॑न्तो अ॒र्चय॒ प्रति॑ भ॒द्रा अदृ॑क्षत।</p>
<p class="Shloka">सा नो॑ र॒यिं वि॒श्ववा॑रं सु॒पेश॑समु॒षा द॑दातु॒ सुग्म्य॑म्॥ १<span class="rvts2">.</span>०४८<span class="rvts2">.</span>१३</p>
<p class="Shloka">ये चि॒द्धि त्वामृष॑य॒ पूर्व॑ ऊ॒तये॑ जुहू॒रेऽव॑से महि।</p>
<p class="Shloka">सा न॒ स्तोमाँ॑ अ॒भि गृ॑णीहि॒ राध॒सोष॑ शु॒क्रेण॑ शो॒चिषा॑॥ १<span class="rvts2">.</span>०४८<span class="rvts2">.</span>१४</p>
<p class="Shloka">उषो॒ यद॒द्य भा॒नुना॒ वि द्वारा॑वृ॒णवो॑ दि॒वः।</p>
<p class="Shloka">प्र नो॑ यच्छतादवृ॒कं पृ॒थु च्छ॒र्दिः प्र दे॑वि॒ गोम॑ती॒रिष॑॥ १<span class="rvts2">.</span>०४८<span class="rvts2">.</span>१५</p>
<p class="Shloka">सं नो॑ रा॒या बृ॑ह॒ता वि॒श्वपे॑शसा मिमि॒क्ष्वा समिळा॑भि॒रा।</p>
<p class="Shloka">सं द्यु॒म्नेन॑ विश्व॒तुरो॑षो महि॒ सं वाजै॑र्वाजिनीवति॥ १<span class="rvts2">.</span>०४८<span class="rvts2">.</span>१६</p>
<p class="Sub-Heading">सूक्त</p>
<p class="Shloka">उषो॑ भ॒द्रेभि॒रा ग॑हि दि॒वश्चि॑द्रोच॒नादधि॑।</p>
<p class="Shloka">वह॑न्त्वरु॒णप्स॑व॒ उप॑ त्वा सो॒मिनो॑ गृ॒हम्॥ १<span class="rvts2">.</span>०४९<span class="rvts2">.</span>०१</p>
<p class="Shloka">सु॒पेश॑सं सु॒खं रथं॒ यम॒ध्यस्था॑ उष॒स्त्वम्।</p>
<p class="Shloka">तेना॑ सु॒श्रव॑सं॒ जनं॒ प्रावा॒द्य दु॑हितर्दिवः॥ १<span class="rvts2">.</span>०४९<span class="rvts2">.</span>०२</p>
<p class="Shloka">वय॑श्चित्ते पत॒त्रिणो॑ द्वि॒पच्चतु॑ष्पदर्जुनि।</p>
<p class="Shloka">उष॒ प्रार॑न्नृ॒तूँरनु॑ दि॒वो अन्ते॑भ्य॒स्परि॑॥ १<span class="rvts2">.</span>०४९<span class="rvts2">.</span>०३</p>
<p class="Shloka">व्यु॒च्छन्ती॒ हि र॒श्मिभि॒र्विश्व॑मा॒भासि॑ रोच॒नम्।</p>
<p class="Shloka">तां त्वामु॑षर्वसू॒यवो॑ गी॒र्भिः कण्वा॑ अहूषत॥ १<span class="rvts2">.</span>०४९<span class="rvts2">.</span>०४</p>
<p class="Sub-Heading">सूक्त</p>
<p class="Shloka">उदु॒ त्यं जा॒तवे॑दसं दे॒वं व॑हन्ति के॒तव॑।</p>
<p class="Shloka">दृ॒शे विश्वा॑य॒ सूर्य॑म्॥ १<span class="rvts2">.</span>०५०<span class="rvts2">.</span>०१</p>
<p class="Shloka">अप॒ त्ये ता॒यवो॑ यथा॒ नक्ष॑त्रा यन्त्य॒क्तुभि॑।</p>
<p class="Shloka">सूरा॑य वि॒श्वच॑क्षसे॥ १<span class="rvts2">.</span>०५०<span class="rvts2">.</span>०२</p>
<p class="Shloka">अदृ॑श्रमस्य के॒तवो॒ वि र॒श्मयो॒ जनाँ॒ अनु॑।</p>
<p class="Shloka">भ्राज॑न्तो अ॒ग्नयो॑ यथा॥ १<span class="rvts2">.</span>०५०<span class="rvts2">.</span>०३</p>
<p class="Shloka">त॒रणि॑र्वि॒श्वद॑र्शतो ज्योति॒ष्कृद॑सि सूर्य।</p>
<p class="Shloka">विश्व॒मा भा॑सि रोच॒नम्॥ १<span class="rvts2">.</span>०५०<span class="rvts2">.</span>०४</p>
<p class="Shloka">प्र॒त्यङ्दे॒वानां॒ विश॑ प्र॒त्यङ्ङुदे॑षि॒ मानु॑षान्।</p>
<p class="Shloka">प्र॒त्यङ्विश्वं॒ स्व॑र्दृ॒शे॥ १<span class="rvts2">.</span>०५०<span class="rvts2">.</span>०५</p>
<p class="Shloka">येना॑ पावक॒ चक्ष॑सा भुर॒ण्यन्तं॒ जनाँ॒ अनु॑।</p>
<p class="Shloka">त्वं व॑रुण॒ पश्य॑सि॥ १<span class="rvts2">.</span>०५०<span class="rvts2">.</span>०६</p>
<p class="Shloka">वि द्यामे॑षि॒ रज॑स्पृ॒थ्वहा॒ मिमा॑नो अ॒क्तुभि॑।</p>
<p class="Shloka">पश्य॒ञ्जन्मा॑नि सूर्य॥ १<span class="rvts2">.</span>०५०<span class="rvts2">.</span>०७</p>
<p class="Shloka">स॒प्त त्वा॑ ह॒रितो॒ रथे॒ वह॑न्ति देव सूर्य।</p>
<p class="Shloka">शो॒चिष्के॑शं विचक्षण॥ १<span class="rvts2">.</span>०५०<span class="rvts2">.</span>०८</p>
<p class="Shloka">अयु॑क्त स॒प्त शु॒न्ध्युव॒ सूरो॒ रथ॑स्य न॒प्त्य॑।</p>
<p class="Shloka">ताभि॑र्याति॒ स्वयु॑क्तिभिः॥ १<span class="rvts2">.</span>०५०<span class="rvts2">.</span>०९</p>
<p class="Shloka">उद्व॒यं तम॑स॒स्परि॒ ज्योति॒ष्पश्य॑न्त॒ उत्त॑रम्।</p>
<p class="Shloka">दे॒वं दे॑व॒त्रा सूर्य॒मग॑न्म॒ ज्योति॑रुत्त॒मम्॥ १<span class="rvts2">.</span>०५०<span class="rvts2">.</span>१०</p>
<p class="Shloka">उ॒द्यन्न॒द्य मि॑त्रमह आ॒रोह॒न्नुत्त॑रां॒ दिव॑म्।</p>
<p class="Shloka">हृ॒द्रो॒गं मम॑ सूर्य हरि॒माणं॑ च नाशय॥ १<span class="rvts2">.</span>०५०<span class="rvts2">.</span>११</p>
<p class="Shloka">शुके॑षु मे हरि॒माणं॑ रोप॒णाका॑सु दध्मसि।</p>
<p class="Shloka">अथो॑ हारिद्र॒वेषु॑ मे हरि॒माणं॒ नि द॑ध्मसि॥ १<span class="rvts2">.</span>०५०<span class="rvts2">.</span>१२</p>
<p class="Shloka">उद॑गाद॒यमा॑दि॒त्यो विश्वे॑न॒ सह॑सा स॒ह।</p>
<p class="Shloka">द्वि॒षन्तं॒ मह्यं॑ र॒न्धय॒न्मो अ॒हं द्वि॑ष॒ते र॑धम्॥ १<span class="rvts2">.</span>०५०<span class="rvts2">.</span>१३</p>
<p class="Sub-Heading">सूक्त</p>
<p class="Shloka">अ॒भि त्यं मे॒षं पु॑रुहू॒तमृ॒ग्मिय॒मिन्द्रं॑ गी॒र्भिर्म॑दता॒ वस्वो॑ अर्ण॒वम्।</p>
<p class="Shloka">यस्य॒ द्यावो॒ न वि॒चर॑न्ति॒ मानु॑षा भु॒जे मंहि॑ष्ठम॒भि विप्र॑मर्चत॥ १<span class="rvts2">.</span>०५१<span class="rvts2">.</span>०१</p>
<p class="Shloka">अ॒भीम॑वन्वन्स्वभि॒ष्टिमू॒तयो॑ऽन्तरिक्ष॒प्रां तवि॑षीभि॒रावृ॑तम्।</p>
<p class="Shloka">इन्द्रं॒ दक्षा॑स ऋ॒भवो॑ मद॒च्युतं॑ श॒तक्र॑तुं॒ जव॑नी सू॒नृतारु॑हत्॥ १<span class="rvts2">.</span>०५१<span class="rvts2">.</span>०२</p>
<p class="Shloka">त्वं गो॒त्रमङ्गि॑रोभ्योऽवृणो॒रपो॒तात्र॑ये श॒तदु॑रेषु गातु॒वित्।</p>
<p class="Shloka">स॒सेन॑ चिद्विम॒दाया॑वहो॒ वस्वा॒जावद्रिं॑ वावसा॒नस्य॑ न॒र्तय॑न्॥ १<span class="rvts2">.</span>०५१<span class="rvts2">.</span>०३</p>
<p class="Shloka">त्वम॒पाम॑पि॒धाना॑वृणो॒रपाधा॑रय॒ पर्व॑ते॒ दानु॑म॒द्वसु॑।</p>
<p class="Shloka">वृ॒त्रं यदि॑न्द्र॒ शव॒साव॑धी॒रहि॒मादित्सूर्यं॑ दि॒व्यारो॑हयो दृ॒शे॥ १<span class="rvts2">.</span>०५१<span class="rvts2">.</span>०४</p>
<p class="Shloka">त्वं मा॒याभि॒रप॑ मा॒यिनो॑ऽधमः स्व॒धाभि॒र्ये अधि॒ शुप्ता॒वजु॑ह्वत।</p>
<p class="Shloka">त्वं पिप्रो॑र्नृमण॒ प्रारु॑ज॒ पुर॒ प्र ऋ॒जिश्वा॑नं दस्यु॒हत्ये॑ष्वाविथ॥ १<span class="rvts2">.</span>०५१<span class="rvts2">.</span>०५</p>
<p class="Shloka">त्वं कुत्सं॑ शुष्ण॒हत्ये॑ष्वावि॒थार॑न्धयोऽतिथि॒ग्वाय॒ शम्ब॑रम्।</p>
<p class="Shloka">म॒हान्तं॑ चिदर्बु॒दं नि क्र॑मीः प॒दा स॒नादे॒व द॑स्यु॒हत्या॑य जज्ञिषे॥ १<span class="rvts2">.</span>०५१<span class="rvts2">.</span>०६</p>
<p class="Shloka">त्वे विश्वा॒ तवि॑षी स॒ध्र्य॑ग्घि॒ता तव॒ राध॑ सोमपी॒थाय॑ हर्षते।</p>
<p class="Shloka">तव॒ वज्र॑श्चिकिते बा॒ह्वोर्हि॒तो वृ॒श्चा शत्रो॒रव॒ विश्वा॑नि॒ वृष्ण्या॑॥ १<span class="rvts2">.</span>०५१<span class="rvts2">.</span>०७</p>
<p class="Shloka">वि जा॑नी॒ह्यार्या॒न्ये च॒ दस्य॑वो ब॒र्हिष्म॑ते रन्धया॒ शास॑दव्र॒तान्।</p>
<p class="Shloka">शाकी॑ भव॒ यज॑मानस्य चोदि॒ता विश्वेत्ता ते॑ सध॒मादे॑षु चाकन॥ १<span class="rvts2">.</span>०५१<span class="rvts2">.</span>०८</p>
<p class="Shloka">अनु॑व्रताय र॒न्धय॒न्नप॑व्रताना॒भूभि॒रिन्द्र॑ श्न॒थय॒न्नना॑भुवः।</p>
<p class="Shloka">वृ॒द्धस्य॑ चि॒द्वर्ध॑तो॒ द्यामिन॑क्षत॒ स्तवा॑नो व॒म्रो वि ज॑घान सं॒दिह॑॥ १<span class="rvts2">.</span>०५१<span class="rvts2">.</span>०९</p>
<p class="Shloka">तक्ष॒द्यत्त॑ उ॒शना॒ सह॑सा॒ सहो॒ वि रोद॑सी म॒ज्मना॑ बाधते॒ शव॑।</p>
<p class="Shloka">आ त्वा॒ वात॑स्य नृमणो मनो॒युज॒ आ पूर्य॑माणमवहन्न॒भि श्रव॑॥ १<span class="rvts2">.</span>०५१<span class="rvts2">.</span>१०</p>
<p class="Shloka">मन्दि॑ष्ट॒ यदु॒शने॑ का॒व्ये सचाँ॒ इन्द्रो॑ व॒ङ्कू व॑ङ्कु॒तराधि॑ तिष्ठति।</p>
<p class="Shloka">उ॒ग्रो य॒यिं निर॒पः स्रोत॑सासृज॒द्वि शुष्ण॑स्य दृंहि॒ता ऐ॑रय॒त्पुर॑॥ १<span class="rvts2">.</span>०५१<span class="rvts2">.</span>११</p>
<p class="Shloka">आ स्मा॒ रथं॑ वृष॒पाणे॑षु तिष्ठसि शार्या॒तस्य॒ प्रभृ॑ता॒ येषु॒ मन्द॑से।</p>
<p class="Shloka">इन्द्र॒ यथा॑ सु॒तसो॑मेषु चा॒कनो॑ऽन॒र्वाणं॒ श्लोक॒मा रो॑हसे दि॒वि॥ १<span class="rvts2">.</span>०५१<span class="rvts2">.</span>१२</p>
<p class="Shloka">अद॑दा॒ अर्भां॑ मह॒ते व॑च॒स्यवे॑ क॒क्षीव॑ते वृच॒यामि॑न्द्र सुन्व॒ते।</p>
<p class="Shloka">मेना॑भवो वृषण॒श्वस्य॑ सुक्रतो॒ विश्वेत्ता ते॒ सव॑नेषु प्र॒वाच्या॑॥ १<span class="rvts2">.</span>०५१<span class="rvts2">.</span>१३</p>
<p class="Shloka">इन्द्रो॑ अश्रायि सु॒ध्यो॑ निरे॒के प॒ज्रेषु॒ स्तोमो॒ दुर्यो॒ न यूप॑।</p>
<p class="Shloka">अ॒श्व॒युर्ग॒व्यू र॑थ॒युर्व॑सू॒युरिन्द्र॒ इद्रा॒यः क्ष॑यति प्रय॒न्ता॥ १<span class="rvts2">.</span>०५१<span class="rvts2">.</span>१४</p>
<p class="Shloka">इ॒दं नमो॑ वृष॒भाय॑ स्व॒राजे॑ स॒त्यशु॑ष्माय त॒वसे॑ऽवाचि।</p>
<p class="Shloka">अ॒स्मिन्नि॑न्द्र वृ॒जने॒ सर्व॑वीरा॒ स्मत्सू॒रिभि॒स्तव॒ शर्म॑न्स्याम॥ १<span class="rvts2">.</span>०५१<span class="rvts2">.</span>१५</p>
<p class="Sub-Heading">सूक्त</p>
<p class="Shloka">त्यं सु मे॒षं म॑हया स्व॒र्विदं॑ श॒तं यस्य॑ सु॒भ्व॑ सा॒कमीर॑ते।</p>
<p class="Shloka">अत्यं॒ न वाजं॑ हवन॒स्यदं॒ रथ॒मेन्द्रं॑ ववृत्या॒मव॑से सुवृ॒क्तिभि॑॥ १<span class="rvts2">.</span>०५२<span class="rvts2">.</span>०१</p>
<p class="Shloka">स पर्व॑तो॒ न ध॒रुणे॒ष्वच्यु॑तः स॒हस्र॑मूति॒स्तवि॑षीषु वावृधे।</p>
<p class="Shloka">इन्द्रो॒ यद्वृ॒त्रमव॑धीन्नदी॒वृत॑मु॒ब्जन्नर्णां॑सि॒ जर्हृ॑षाणो॒ अन्ध॑सा॥ १<span class="rvts2">.</span>०५२<span class="rvts2">.</span>०२</p>
<p class="Shloka">स हि द्व॒रो द्व॒रिषु॑ व॒व्र ऊध॑नि च॒न्द्रबु॑ध्नो॒ मद॑वृद्धो मनी॒षिभि॑।</p>
<p class="Shloka">इन्द्रं॒ तम॑ह्वे स्वप॒स्यया॑ धि॒या मंहि॑ष्ठरातिं॒ स हि पप्रि॒रन्ध॑सः॥ १<span class="rvts2">.</span>०५२<span class="rvts2">.</span>०३</p>
<p class="Shloka">आ यं पृ॒णन्ति॑ दि॒वि सद्म॑बर्हिषः समु॒द्रं न सु॒भ्व१ः स्वा अ॒भिष्ट॑यः।</p>
<p class="Shloka">तं वृ॑त्र॒हत्ये॒ अनु॑ तस्थुरू॒तय॒ शुष्मा॒ इन्द्र॑मवा॒ता अह्रु॑तप्सवः॥ १<span class="rvts2">.</span>०५२<span class="rvts2">.</span>०४</p>
<p class="Shloka">अ॒भि स्ववृ॑ष्टिं॒ मदे॑ अस्य॒ युध्य॑तो र॒घ्वीरि॑व प्रव॒णे स॑स्रुरू॒तय॑।</p>
<p class="Shloka">इन्द्रो॒ यद्व॒ज्री धृ॒षमा॑णो॒ अन्ध॑सा भि॒नद्व॒लस्य॑ परि॒धीँरि॑व त्रि॒तः॥ १<span class="rvts2">.</span>०५२<span class="rvts2">.</span>०५</p>
<p class="Shloka">परीं॑ घृ॒णा च॑रति तित्वि॒षे शवो॒ऽपो वृ॒त्वी रज॑सो बु॒ध्नमाश॑यत्।</p>
<p class="Shloka">वृ॒त्रस्य॒ यत्प्र॑व॒णे दु॒र्गृभि॑श्वनो निज॒घन्थ॒ हन्वो॑रिन्द्र तन्य॒तुम्॥ १<span class="rvts2">.</span>०५२<span class="rvts2">.</span>०६</p>
<p class="Shloka">ह्र॒दं न हि त्वा॑ न्यृ॒षन्त्यू॒र्मयो॒ ब्रह्मा॑णीन्द्र॒ तव॒ यानि॒ वर्ध॑ना।</p>
<p class="Shloka">त्वष्टा॑ चित्ते॒ युज्यं॑ वावृधे॒ शव॑स्त॒तक्ष॒ वज्र॑म॒भिभू॑त्योजसम्॥ १<span class="rvts2">.</span>०५२<span class="rvts2">.</span>०७</p>
<p class="Shloka">ज॒घ॒न्वाँ उ॒ हरि॑भिः सम्भृतक्रत॒विन्द्र॑ वृ॒त्रं मनु॑षे गातु॒यन्न॒पः।</p>
<p class="Shloka">अय॑च्छथा बा॒ह्वोर्वज्र॑माय॒समधा॑रयो दि॒व्या सूर्यं॑ दृ॒शे॥ १<span class="rvts2">.</span>०५२<span class="rvts2">.</span>०८</p>
<p class="Shloka">बृ॒हत्स्वश्च॑न्द्र॒मम॑व॒द्यदु॒क्थ्य१मकृ॑ण्वत भि॒यसा॒ रोह॑णं दि॒वः।</p>
<p class="Shloka">यन्मानु॑षप्रधना॒ इन्द्र॑मू॒तय॒ स्व॑र्नृ॒षाचो॑ म॒रुतोऽम॑द॒न्ननु॑॥ १<span class="rvts2">.</span>०५२<span class="rvts2">.</span>०९</p>
<p class="Shloka">द्यौश्चि॑द॒स्याम॑वाँ॒ अहे॑ स्व॒नादयो॑यवीद्भि॒यसा॒ वज्र॑ इन्द्र ते।</p>
<p class="Shloka">वृ॒त्रस्य॒ यद्ब॑द्बधा॒नस्य॑ रोदसी॒ मदे॑ सु॒तस्य॒ शव॒साभि॑न॒च्छिर॑॥ १<span class="rvts2">.</span>०५२<span class="rvts2">.</span>१०</p>
<p class="Shloka">यदिन्न्वि॑न्द्र पृथि॒वी दश॑भुजि॒रहा॑नि॒ विश्वा॑ त॒तन॑न्त कृ॒ष्टय॑।</p>
<p class="Shloka">अत्राह॑ ते मघव॒न्विश्रु॑तं॒ सहो॒ द्यामनु॒ शव॑सा ब॒र्हणा॑ भुवत्॥ १<span class="rvts2">.</span>०५२<span class="rvts2">.</span>११</p>
<p class="Shloka">त्वम॒स्य पा॒रे रज॑सो॒ व्यो॑मन॒ स्वभू॑त्योजा॒ अव॑से धृषन्मनः।</p>
<p class="Shloka">च॒कृ॒षे भूमिं॑ प्रति॒मान॒मोज॑सो॒ऽपः स्व॑ परि॒भूरे॒ष्या दिव॑म्॥ १<span class="rvts2">.</span>०५२<span class="rvts2">.</span>१२</p>
<p class="Shloka">त्वं भु॑वः प्रति॒मानं॑ पृथि॒व्या ऋ॒ष्ववी॑रस्य बृह॒तः पति॑र्भूः।</p>
<p class="Shloka">विश्व॒माप्रा॑ अ॒न्तरि॑क्षं महि॒त्वा स॒त्यम॒द्धा नकि॑र॒न्यस्त्वावा॑न्॥ १<span class="rvts2">.</span>०५२<span class="rvts2">.</span>१३</p>
<p class="Shloka">न यस्य॒ द्यावा॑पृथि॒वी अनु॒ व्यचो॒ न सिन्ध॑वो॒ रज॑सो॒ अन्त॑मान॒शुः।</p>
<p class="Shloka">नोत स्ववृ॑ष्टिं॒ मदे॑ अस्य॒ युध्य॑त॒ एको॑ अ॒न्यच्च॑कृषे॒ विश्व॑मानु॒षक्॥ १<span class="rvts2">.</span>०५२<span class="rvts2">.</span>१४</p>
<p class="Shloka">आर्च॒न्नत्र॑ म॒रुत॒ सस्मि॑न्ना॒जौ विश्वे॑ दे॒वासो॑ अमद॒न्ननु॑ त्वा।</p>
<p class="Shloka">वृ॒त्रस्य॒ यद्भृ॑ष्टि॒मता॑ व॒धेन॒ नि त्वमि॑न्द्र॒ प्रत्या॒नं ज॒घन्थ॑॥ १<span class="rvts2">.</span>०५२<span class="rvts2">.</span>१५</p>
<p class="Sub-Heading">सूक्त</p>
<p class="Shloka">न्यू॒३ षु वाचं॒ प्र म॒हे भ॑रामहे॒ गिर॒ इन्द्रा॑य॒ सद॑ने वि॒वस्व॑तः।</p>
<p class="Shloka">नू चि॒द्धि रत्नं॑ सस॒तामि॒वावि॑द॒न्न दु॑ष्टु॒तिर्द्र॑विणो॒देषु॑ शस्यते॥ १<span class="rvts2">.</span>०५३<span class="rvts2">.</span>०१</p>
<p class="Shloka">दु॒रो अश्व॑स्य दु॒र इ॑न्द्र॒ गोर॑सि दु॒रो यव॑स्य॒ वसु॑न इ॒नस्पति॑।</p>
<p class="Shloka">शि॒क्षा॒न॒रः प्र॒दिवो॒ अका॑मकर्शन॒ सखा॒ सखि॑भ्य॒स्तमि॒दं गृ॑णीमसि॥ १<span class="rvts2">.</span>०५३<span class="rvts2">.</span>०२</p>
<p class="Shloka">शची॑व इन्द्र पुरुकृद्द्युमत्तम॒ तवेदि॒दम॒भित॑श्चेकिते॒ वसु॑।</p>
<p class="Shloka">अत॑ सं॒गृभ्या॑भिभूत॒ आ भ॑र॒ मा त्वा॑य॒तो ज॑रि॒तुः काम॑मूनयीः॥ १<span class="rvts2">.</span>०५३<span class="rvts2">.</span>०३</p>
<p class="Shloka">ए॒भिर्द्युभि॑ सु॒मना॑ ए॒भिरिन्दु॑भिर्निरुन्धा॒नो अम॑तिं॒ गोभि॑र॒श्विना॑।</p>
<p class="Shloka">इन्द्रे॑ण॒ दस्युं॑ द॒रय॑न्त॒ इन्दु॑भिर्यु॒तद्वे॑षस॒ समि॒षा र॑भेमहि॥ १<span class="rvts2">.</span>०५३<span class="rvts2">.</span>०४</p>
<p class="Shloka">समि॑न्द्र रा॒या समि॒षा र॑भेमहि॒ सं वाजे॑भिः पुरुश्च॒न्द्रैर॒भिद्यु॑भिः।</p>
<p class="Shloka">सं दे॒व्या प्रम॑त्या वी॒रशु॑ष्मया॒ गोअ॑ग्र॒याश्वा॑वत्या रभेमहि॥ १<span class="rvts2">.</span>०५३<span class="rvts2">.</span>०५</p>
<p class="Shloka">ते त्वा॒ मदा॑ अमद॒न्तानि॒ वृष्ण्या॒ ते सोमा॑सो वृत्र॒हत्ये॑षु सत्पते।</p>
<p class="Shloka">यत्का॒रवे॒ दश॑ वृ॒त्राण्य॑प्र॒ति ब॒र्हिष्म॑ते॒ नि स॒हस्रा॑णि ब॒र्हय॑॥ १<span class="rvts2">.</span>०५३<span class="rvts2">.</span>०६</p>
<p class="Shloka">यु॒धा युध॒मुप॒ घेदे॑षि धृष्णु॒या पु॒रा पुरं॒ समि॒दं हं॒स्योज॑सा।</p>
<p class="Shloka">नम्या॒ यदि॑न्द्र॒ सख्या॑ परा॒वति॑ निब॒र्हयो॒ नमु॑चिं॒ नाम॑ मा॒यिन॑म्॥ १<span class="rvts2">.</span>०५३<span class="rvts2">.</span>०७</p>
<p class="Shloka">त्वं कर॑ञ्जमु॒त प॒र्णयं॑ वधी॒स्तेजि॑ष्ठयातिथि॒ग्वस्य॑ वर्त॒नी।</p>
<p class="Shloka">त्वं श॒ता वङ्गृ॑दस्याभिन॒त्पुरो॑ऽनानु॒दः परि॑षूता ऋ॒जिश्व॑ना॥ १<span class="rvts2">.</span>०५३<span class="rvts2">.</span>०८</p>
<p class="Shloka">त्वमे॒ताञ्ज॑न॒राज्ञो॒ द्विर्दशा॑ब॒न्धुना॑ सु॒श्रव॑सोपज॒ग्मुष॑।</p>
<p class="Shloka">ष॒ष्टिं स॒हस्रा॑ नव॒तिं नव॑ श्रु॒तो नि च॒क्रेण॒ रथ्या॑ दु॒ष्पदा॑वृणक्॥ १<span class="rvts2">.</span>०५३<span class="rvts2">.</span>०९</p>
<p class="Shloka">त्वमा॑विथ सु॒श्रव॑सं॒ तवो॒तिभि॒स्तव॒ त्राम॑भिरिन्द्र॒ तूर्व॑याणम्।</p>
<p class="Shloka">त्वम॑स्मै॒ कुत्स॑मतिथि॒ग्वमा॒युं म॒हे राज्ञे॒ यूने॑ अरन्धनायः॥ १<span class="rvts2">.</span>०५३<span class="rvts2">.</span>१०</p>
<p class="Shloka">य उ॒दृची॑न्द्र दे॒वगो॑पा॒ सखा॑यस्ते शि॒वत॑मा॒ असा॑म।</p>
<p class="Shloka">त्वां स्तो॑षाम॒ त्वया॑ सु॒वीरा॒ द्राघी॑य॒ आयु॑ प्रत॒रं दधा॑नाः॥ १<span class="rvts2">.</span>०५३<span class="rvts2">.</span>११</p>
<p class="Sub-Heading">सूक्त</p>
<p class="Shloka">मा नो॑ अ॒स्मिन्म॑घवन्पृ॒त्स्वंह॑सि न॒हि ते॒ अन्त॒ शव॑सः परी॒णशे॑।</p>
<p class="Shloka">अक्र॑न्दयो न॒द्यो॒३ रोरु॑व॒द्वना॑ क॒था न क्षो॒णीर्भि॒यसा॒ समा॑रत॥ १<span class="rvts2">.</span>०५४<span class="rvts2">.</span>०१</p>
<p class="Shloka">अर्चा॑ श॒क्राय॑ शा॒किने॒ शची॑वते शृ॒ण्वन्त॒मिन्द्रं॑ म॒हय॑न्न॒भि ष्टु॑हि।</p>
<p class="Shloka">यो धृ॒ष्णुना॒ शव॑सा॒ रोद॑सी उ॒भे वृषा॑ वृष॒त्वा वृ॑ष॒भो न्यृ॒ञ्जते॑॥ १<span class="rvts2">.</span>०५४<span class="rvts2">.</span>०२</p>
<p class="Shloka">अर्चा॑ दि॒वे बृ॑ह॒ते शू॒ष्यं१ वच॒ स्वक्ष॑त्रं॒ यस्य॑ धृष॒तो धृ॒षन्मन॑।</p>
<p class="Shloka">बृ॒हच्छ्र॑वा॒ असु॑रो ब॒र्हणा॑ कृ॒तः पु॒रो हरि॑भ्यां वृष॒भो रथो॒ हि षः॥ १<span class="rvts2">.</span>०५४<span class="rvts2">.</span>०३</p>
<p class="Shloka">त्वं दि॒वो बृ॑ह॒तः सानु॑ कोप॒योऽव॒ त्मना॑ धृष॒ता शम्ब॑रं भिनत्।</p>
<p class="Shloka">यन्मा॒यिनो॑ व्र॒न्दिनो॑ म॒न्दिना॑ धृ॒षच्छि॒तां गभ॑स्तिम॒शनिं॑ पृत॒न्यसि॑॥ १<span class="rvts2">.</span>०५४<span class="rvts2">.</span>०४</p>
<p class="Shloka">नि यद्वृ॒णक्षि॑ श्वस॒नस्य॑ मू॒र्धनि॒ शुष्ण॑स्य चिद्व्र॒न्दिनो॒ रोरु॑व॒द्वना॑।</p>
<p class="Shloka">प्रा॒चीने॑न॒ मन॑सा ब॒र्हणा॑वता॒ यद॒द्या चि॑त्कृ॒णव॒ कस्त्वा॒ परि॑॥ १<span class="rvts2">.</span>०५४<span class="rvts2">.</span>०५</p>
<p class="Shloka">त्वमा॑विथ॒ नर्यं॑ तु॒र्वशं॒ यदुं॒ त्वं तु॒र्वीतिं॑ व॒य्यं॑ शतक्रतो।</p>
<p class="Shloka">त्वं रथ॒मेत॑शं॒ कृत्व्ये॒ धने॒ त्वं पुरो॑ नव॒तिं द॑म्भयो॒ नव॑॥ १<span class="rvts2">.</span>०५४<span class="rvts2">.</span>०६</p>
<p class="Shloka">स घा॒ राजा॒ सत्प॑तिः शूशुव॒ज्जनो॑ रा॒तह॑व्य॒ प्रति॒ यः शास॒मिन्व॑ति।</p>
<p class="Shloka">उ॒क्था वा॒ यो अ॑भिगृ॒णाति॒ राध॑सा॒ दानु॑रस्मा॒ उप॑रा पिन्वते दि॒वः॥ १<span class="rvts2">.</span>०५४<span class="rvts2">.</span>०७</p>
<p class="Shloka">अस॑मं क्ष॒त्रमस॑मा मनी॒षा प्र सो॑म॒पा अप॑सा सन्तु॒ नेमे॑।</p>
<p class="Shloka">ये त॑ इन्द्र द॒दुषो॑ व॒र्धय॑न्ति॒ महि॑ क्ष॒त्रं स्थवि॑रं॒ वृष्ण्यं॑ च॥ १<span class="rvts2">.</span>०५४<span class="rvts2">.</span>०८</p>
<p class="Shloka">तुभ्येदे॒ते ब॑हु॒ला अद्रि॑दुग्धाश्चमू॒षद॑श्चम॒सा इ॑न्द्र॒पाना॑।</p>
<p class="Shloka">व्य॑श्नुहि त॒र्पया॒ काम॑मेषा॒मथा॒ मनो॑ वसु॒देया॑य कृष्व॥ १<span class="rvts2">.</span>०५४<span class="rvts2">.</span>०९</p>
<p class="Shloka">अ॒पाम॑तिष्ठद्ध॒रुण॑ह्वरं॒ तमो॒ऽन्तर्वृ॒त्रस्य॑ ज॒ठरे॑षु॒ पर्व॑तः।</p>
<p class="Shloka">अ॒भीमिन्द्रो॑ न॒द्यो॑ व॒व्रिणा॑ हि॒ता विश्वा॑ अनु॒ष्ठाः प्र॑व॒णेषु॑ जिघ्नते॥ १<span class="rvts2">.</span>०५४<span class="rvts2">.</span>१०</p>
<p class="Shloka">स शेवृ॑ध॒मधि॑ धा द्यु॒म्नम॒स्मे महि॑ क्ष॒त्रं ज॑ना॒षाळि॑न्द्र॒ तव्य॑म्।</p>
<p class="Shloka">रक्षा॑ च नो म॒घोन॑ पा॒हि सू॒रीन्रा॒ये च॑ नः स्वप॒त्या इ॒षे धा॑॥ १<span class="rvts2">.</span>०५४<span class="rvts2">.</span>११</p>
<p class="Sub-Heading">सूक्त</p>
<p class="Shloka">दि॒वश्चि॑दस्य वरि॒मा वि प॑प्रथ॒ इन्द्रं॒ न म॒ह्ना पृ॑थि॒वी च॒न प्रति॑।</p>
<p class="Shloka">भी॒मस्तुवि॑ष्माञ्चर्ष॒णिभ्य॑ आत॒पः शिशी॑ते॒ वज्रं॒ तेज॑से॒ न वंस॑गः॥ १<span class="rvts2">.</span>०५५<span class="rvts2">.</span>०१</p>
<p class="Shloka">सो अ॑र्ण॒वो न न॒द्य॑ समु॒द्रिय॒ प्रति॑ गृभ्णाति॒ विश्रि॑ता॒ वरी॑मभिः।</p>
<p class="Shloka">इन्द्र॒ सोम॑स्य पी॒तये॑ वृषायते स॒नात्स यु॒ध्म ओज॑सा पनस्यते॥ १<span class="rvts2">.</span>०५५<span class="rvts2">.</span>०२</p>
<p class="Shloka">त्वं तमि॑न्द्र॒ पर्व॑तं॒ न भोज॑से म॒हो नृ॒म्णस्य॒ धर्म॑णामिरज्यसि।</p>
<p class="Shloka">प्र वी॒र्ये॑ण दे॒वताति॑ चेकिते॒ विश्व॑स्मा उ॒ग्रः कर्म॑णे पु॒रोहि॑तः॥ १<span class="rvts2">.</span>०५५<span class="rvts2">.</span>०३</p>
<p class="Shloka">स इद्वने॑ नम॒स्युभि॑र्वचस्यते॒ चारु॒ जने॑षु प्रब्रुवा॒ण इ॑न्द्रि॒यम्।</p>
<p class="Shloka">वृषा॒ छन्दु॑र्भवति हर्य॒तो वृषा॒ क्षेमे॑ण॒ धेनां॑ म॒घवा॒ यदिन्व॑ति॥ १<span class="rvts2">.</span>०५५<span class="rvts2">.</span>०४</p>
<p class="Shloka">स इन्म॒हानि॑ समि॒थानि॑ म॒ज्मना॑ कृ॒णोति॑ यु॒ध्म ओज॑सा॒ जने॑भ्यः।</p>
<p class="Shloka">अधा॑ च॒न श्रद्द॑धति॒ त्विषी॑मत॒ इन्द्रा॑य॒ वज्रं॑ नि॒घनि॑घ्नते व॒धम्॥ १<span class="rvts2">.</span>०५५<span class="rvts2">.</span>०५</p>
<p class="Shloka">स हि श्र॑व॒स्युः सद॑नानि कृ॒त्रिमा॑ क्ष्म॒या वृ॑धा॒न ओज॑सा विना॒शय॑न्।</p>
<p class="Shloka">ज्योतीं॑षि कृ॒ण्वन्न॑वृ॒काणि॒ यज्य॒वेऽव॑ सु॒क्रतु॒ सर्त॒वा अ॒पः सृ॑जत्॥ १<span class="rvts2">.</span>०५५<span class="rvts2">.</span>०६</p>
<p class="Shloka">दा॒नाय॒ मन॑ सोमपावन्नस्तु ते॒ऽर्वाञ्चा॒ हरी॑ वन्दनश्रु॒दा कृ॑धि।</p>
<p class="Shloka">यमि॑ष्ठास॒ सार॑थयो॒ य इ॑न्द्र ते॒ न त्वा॒ केता॒ आ द॑भ्नुवन्ति॒ भूर्ण॑यः॥ १<span class="rvts2">.</span>०५५<span class="rvts2">.</span>०७</p>
<p class="Shloka">अप्र॑क्षितं॒ वसु॑ बिभर्षि॒ हस्त॑यो॒रषा॑ळ्हं॒ सह॑स्त॒न्वि॑ श्रु॒तो द॑धे।</p>
<p class="Shloka">आवृ॑तासोऽव॒तासो॒ न क॒र्तृभि॑स्त॒नूषु॑ ते॒ क्रत॑व इन्द्र॒ भूर॑यः॥ १<span class="rvts2">.</span>०५५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">ए॒ष प्र पू॒र्वीरव॒ तस्य॑ च॒म्रिषोऽत्यो॒ न योषा॒मुद॑यंस्त भु॒र्वणि॑।</p>
<p class="Shloka">दक्षं॑ म॒हे पा॑ययते हिर॒ण्ययं॒ रथ॑मा॒वृत्या॒ हरि॑योग॒मृभ्व॑सम्॥ १<span class="rvts2">.</span>०५६<span class="rvts2">.</span>०१</p>
<p class="Shloka">तं गू॒र्तयो॑ नेम॒न्निष॒ परी॑णसः समु॒द्रं न सं॒चर॑णे सनि॒ष्यव॑।</p>
<p class="Shloka">पतिं॒ दक्ष॑स्य वि॒दथ॑स्य॒ नू सहो॑ गि॒रिं न वे॒ना अधि॑ रोह॒ तेज॑सा॥ १<span class="rvts2">.</span>०५६<span class="rvts2">.</span>०२</p>
<p class="Shloka">स तु॒र्वणि॑र्म॒हाँ अ॑रे॒णु पौंस्ये॑ गि॒रेर्भृ॒ष्टिर्न भ्रा॑जते तु॒जा शव॑।</p>
<p class="Shloka">येन॒ शुष्णं॑ मा॒यिन॑माय॒सो मदे॑ दु॒ध्र आ॒भूषु॑ रा॒मय॒न्नि दाम॑नि॥ १<span class="rvts2">.</span>०५६<span class="rvts2">.</span>०३</p>
<p class="Shloka">दे॒वी यदि॒ तवि॑षी॒ त्वावृ॑धो॒तय॒ इन्द्रं॒ सिष॑क्त्यु॒षसं॒ न सूर्य॑।</p>
<p class="Shloka">यो धृ॒ष्णुना॒ शव॑सा॒ बाध॑ते॒ तम॒ इय॑र्ति रे॒णुं बृ॒हद॑र्हरि॒ष्वणि॑॥ १<span class="rvts2">.</span>०५६<span class="rvts2">.</span>०४</p>
<p class="Shloka">वि यत्ति॒रो ध॒रुण॒मच्यु॑तं॒ रजोऽति॑ष्ठिपो दि॒व आता॑सु ब॒र्हणा॑।</p>
<p class="Shloka">स्व॑र्मीळ्हे॒ यन्मद॑ इन्द्र॒ हर्ष्याह॑न्वृ॒त्रं निर॒पामौ॑ब्जो अर्ण॒वम्॥ १<span class="rvts2">.</span>०५६<span class="rvts2">.</span>०५</p>
<p class="Shloka">त्वं दि॒वो ध॒रुणं॑ धिष॒ ओज॑सा पृथि॒व्या इ॑न्द्र॒ सद॑नेषु॒ माहि॑नः।</p>
<p class="Shloka">त्वं सु॒तस्य॒ मदे॑ अरिणा अ॒पो वि वृ॒त्रस्य॑ स॒मया॑ पा॒ष्या॑रुजः॥ १<span class="rvts2">.</span>०५६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्र मंहि॑ष्ठाय बृह॒ते बृ॒हद्र॑ये स॒त्यशु॑ष्माय त॒वसे॑ म॒तिं भ॑रे।</p>
<p class="Shloka">अ॒पामि॑व प्रव॒णे यस्य॑ दु॒र्धरं॒ राधो॑ वि॒श्वायु॒ शव॑से॒ अपा॑वृतम्॥ १<span class="rvts2">.</span>०५७<span class="rvts2">.</span>०१</p>
<p class="Shloka">अध॑ ते॒ विश्व॒मनु॑ हासदि॒ष्टय॒ आपो॑ नि॒म्नेव॒ सव॑ना ह॒विष्म॑तः।</p>
<p class="Shloka">यत्पर्व॑ते॒ न स॒मशी॑त हर्य॒त इन्द्र॑स्य॒ वज्र॒ श्नथि॑ता हिर॒ण्यय॑॥ १<span class="rvts2">.</span>०५७<span class="rvts2">.</span>०२</p>
<p class="Shloka">अ॒स्मै भी॒माय॒ नम॑सा॒ सम॑ध्व॒र उषो॒ न शु॑भ्र॒ आ भ॑रा॒ पनी॑यसे।</p>
<p class="Shloka">यस्य॒ धाम॒ श्रव॑से॒ नामे॑न्द्रि॒यं ज्योति॒रका॑रि ह॒रितो॒ नाय॑से॥ १<span class="rvts2">.</span>०५७<span class="rvts2">.</span>०३</p>
<p class="Shloka">इ॒मे त॑ इन्द्र॒ ते व॒यं पु॑रुष्टुत॒ ये त्वा॒रभ्य॒ चरा॑मसि प्रभूवसो।</p>
<p class="Shloka">न॒हि त्वद॒न्यो गि॑र्वणो॒ गिर॒ सघ॑त्क्षो॒णीरि॑व॒ प्रति॑ नो हर्य॒ तद्वच॑॥ १<span class="rvts2">.</span>०५७<span class="rvts2">.</span>०४</p>
<p class="Shloka">भूरि॑ त इन्द्र वी॒र्यं१ तव॑ स्मस्य॒स्य स्तो॒तुर्म॑घव॒न्काम॒मा पृ॑ण।</p>
<p class="Shloka">अनु॑ ते॒ द्यौर्बृ॑ह॒ती वी॒र्यं॑ मम इ॒यं च॑ ते पृथि॒वी ने॑म॒ ओज॑से॥ १<span class="rvts2">.</span>०५७<span class="rvts2">.</span>०५</p>
<p class="Shloka">त्वं तमि॑न्द्र॒ पर्व॑तं म॒हामु॒रुं वज्रे॑ण वज्रिन्पर्व॒शश्च॑कर्तिथ।</p>
<p class="Shloka">अवा॑सृजो॒ निवृ॑ता॒ सर्त॒वा अ॒पः स॒त्रा विश्वं॑ दधिषे॒ केव॑लं॒ सह॑॥ १<span class="rvts2">.</span>०५७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">नू चि॑त्सहो॒जा अ॒मृतो॒ नि तु॑न्दते॒ होता॒ यद्दू॒तो अभ॑वद्वि॒वस्व॑तः।</p>
<p class="Shloka">वि साधि॑ष्ठेभिः प॒थिभी॒ रजो॑ मम॒ आ दे॒वता॑ता ह॒विषा॑ विवासति॥ १<span class="rvts2">.</span>०५८<span class="rvts2">.</span>०१</p>
<p class="Shloka">आ स्वमद्म॑ यु॒वमा॑नो अ॒जर॑स्तृ॒ष्व॑वि॒ष्यन्न॑त॒सेषु॑ तिष्ठति।</p>
<p class="Shloka">अत्यो॒ न पृ॒ष्ठं प्रु॑षि॒तस्य॑ रोचते दि॒वो न सानु॑ स्त॒नय॑न्नचिक्रदत्॥ १<span class="rvts2">.</span>०५८<span class="rvts2">.</span>०२</p>
<p class="Shloka">क्रा॒णा रु॒द्रेभि॒र्वसु॑भिः पु॒रोहि॑तो॒ होता॒ निष॑त्तो रयि॒षाळम॑र्त्यः।</p>
<p class="Shloka">रथो॒ न वि॒क्ष्वृ॑ञ्जसा॒न आ॒युषु॒ व्या॑नु॒षग्वार्या॑ दे॒व ऋ॑ण्वति॥ १<span class="rvts2">.</span>०५८<span class="rvts2">.</span>०३</p>
<p class="Shloka">वि वात॑जूतो अत॒सेषु॑ तिष्ठते॒ वृथा॑ जु॒हूभि॒ सृण्या॑ तुवि॒ष्वणि॑।</p>
<p class="Shloka">तृ॒षु यद॑ग्ने व॒निनो॑ वृषा॒यसे॑ कृ॒ष्णं त॒ एम॒ रुश॑दूर्मे अजर॥ १<span class="rvts2">.</span>०५८<span class="rvts2">.</span>०४</p>
<p class="Shloka">तपु॑र्जम्भो॒ वन॒ आ वात॑चोदितो यू॒थे न सा॒ह्वाँ अव॑ वाति॒ वंस॑गः।</p>
<p class="Shloka">अ॒भि॒व्रज॒न्नक्षि॑तं॒ पाज॑सा॒ रज॑ स्था॒तुश्च॒रथं॑ भयते पत॒त्रिण॑॥ १<span class="rvts2">.</span>०५८<span class="rvts2">.</span>०५</p>
<p class="Shloka">द॒धुष्ट्वा॒ भृग॑वो॒ मानु॑षे॒ष्वा र॒यिं न चारुं॑ सु॒हवं॒ जने॑भ्यः।</p>
<p class="Shloka">होता॑रमग्ने॒ अति॑थिं॒ वरे॑ण्यं मि॒त्रं न शेवं॑ दि॒व्याय॒ जन्म॑ने॥ १<span class="rvts2">.</span>०५८<span class="rvts2">.</span>०६</p>
<p class="Shloka">होता॑रं स॒प्त जु॒ह्वो॒३ यजि॑ष्ठं॒ यं वा॒घतो॑ वृ॒णते॑ अध्व॒रेषु॑।</p>
<p class="Shloka">अ॒ग्निं विश्वे॑षामर॒तिं वसू॑नां सप॒र्यामि॒ प्रय॑सा॒ यामि॒ रत्न॑म्॥ १<span class="rvts2">.</span>०५८<span class="rvts2">.</span>०७</p>
<p class="Shloka">अच्छि॑द्रा सूनो सहसो नो अ॒द्य स्तो॒तृभ्यो॑ मित्रमह॒ शर्म॑ यच्छ।</p>
<p class="Shloka">अग्ने॑ गृ॒णन्त॒मंह॑स उरु॒ष्योर्जो॑ नपात्पू॒र्भिराय॑सीभिः॥ १<span class="rvts2">.</span>०५८<span class="rvts2">.</span>०८</p>
<p class="Shloka">भवा॒ वरू॑थं गृण॒ते वि॑भावो॒ भवा॑ मघवन्म॒घव॑द्भ्य॒ शर्म॑।</p>
<p class="Shloka">उ॒रु॒ष्याग्ने॒ अंह॑सो गृ॒णन्तं॑ प्रा॒तर्म॒क्षू धि॒याव॑सुर्जगम्यात्॥ १<span class="rvts2">.</span>०५८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">व॒या इद॑ग्ने अ॒ग्नय॑स्ते अ॒न्ये त्वे विश्वे॑ अ॒मृता॑ मादयन्ते।</p>
<p class="Shloka">वैश्वा॑नर॒ नाभि॑रसि क्षिती॒नां स्थूणे॑व॒ जनाँ॑ उप॒मिद्य॑यन्थ॥ १<span class="rvts2">.</span>०५९<span class="rvts2">.</span>०१</p>
<p class="Shloka">मू॒र्धा दि॒वो नाभि॑र॒ग्निः पृ॑थि॒व्या अथा॑भवदर॒ती रोद॑स्योः।</p>
<p class="Shloka">तं त्वा॑ दे॒वासो॑ऽजनयन्त दे॒वं वैश्वा॑नर॒ ज्योति॒रिदार्या॑य॥ १<span class="rvts2">.</span>०५९<span class="rvts2">.</span>०२</p>
<p class="Shloka">आ सूर्ये॒ न र॒श्मयो॑ ध्रु॒वासो॑ वैश्वान॒रे द॑धिरे॒ऽग्ना वसू॑नि।</p>
<p class="Shloka">या पर्व॑ते॒ष्वोष॑धीष्व॒प्सु या मानु॑षे॒ष्वसि॒ तस्य॒ राजा॑॥ १<span class="rvts2">.</span>०५९<span class="rvts2">.</span>०३</p>
<p class="Shloka">बृ॒ह॒ती इ॑व सू॒नवे॒ रोद॑सी॒ गिरो॒ होता॑ मनु॒ष्यो॒३ न दक्ष॑।</p>
<p class="Shloka">स्व॑र्वते स॒त्यशु॑ष्माय पू॒र्वीर्वै॑श्वान॒राय॒ नृत॑माय य॒ह्वीः॥ १<span class="rvts2">.</span>०५९<span class="rvts2">.</span>०४</p>
<p class="Shloka">दि॒वश्चि॑त्ते बृह॒तो जा॑तवेदो॒ वैश्वा॑नर॒ प्र रि॑रिचे महि॒त्वम्।</p>
<p class="Shloka">राजा॑ कृष्टी॒नाम॑सि॒ मानु॑षीणां यु॒धा दे॒वेभ्यो॒ वरि॑वश्चकर्थ॥ १<span class="rvts2">.</span>०५९<span class="rvts2">.</span>०५</p>
<p class="Shloka">प्र नू म॑हि॒त्वं वृ॑ष॒भस्य॑ वोचं॒ यं पू॒रवो॑ वृत्र॒हणं॒ सच॑न्ते।</p>
<p class="Shloka">वै॒श्वा॒न॒रो दस्यु॑म॒ग्निर्ज॑घ॒न्वाँ अधू॑नो॒त्काष्ठा॒ अव॒ शम्ब॑रं भेत्॥ १<span class="rvts2">.</span>०५९<span class="rvts2">.</span>०६</p>
<p class="Shloka">वै॒श्वा॒न॒रो म॑हि॒म्ना वि॒श्वकृ॑ष्टिर्भ॒रद्वा॑जेषु यज॒तो वि॒भावा॑।</p>
<p class="Shloka">शा॒त॒व॒ने॒ये श॒तिनी॑भिर॒ग्निः पु॑रुणी॒थे ज॑रते सू॒नृता॑वान्॥ १<span class="rvts2">.</span>०५९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">वह्निं॑ य॒शसं॑ वि॒दथ॑स्य के॒तुं सु॑प्रा॒व्यं॑ दू॒तं स॒द्योअ॑र्थम्।</p>
<p class="Shloka">द्वि॒जन्मा॑नं र॒यिमि॑व प्रश॒स्तं रा॒तिं भ॑र॒द्भृग॑वे मात॒रिश्वा॑॥ १<span class="rvts2">.</span>०६०<span class="rvts2">.</span>०१</p>
<p class="Shloka">अ॒स्य शासु॑रु॒भया॑सः सचन्ते ह॒विष्म॑न्त उ॒शिजो॒ ये च॒ मर्ता॑।</p>
<p class="Shloka">दि॒वश्चि॒त्पूर्वो॒ न्य॑सादि॒ होता॒पृच्छ्यो॑ वि॒श्पति॑र्वि॒क्षु वे॒धाः॥ १<span class="rvts2">.</span>०६०<span class="rvts2">.</span>०२</p>
<p class="Shloka">तं नव्य॑सी हृ॒द आ जाय॑मानम॒स्मत्सु॑की॒र्तिर्मधु॑जिह्वमश्याः।</p>
<p class="Shloka">यमृ॒त्विजो॑ वृ॒जने॒ मानु॑षास॒ प्रय॑स्वन्त आ॒यवो॒ जीज॑नन्त॥ १<span class="rvts2">.</span>०६०<span class="rvts2">.</span>०३</p>
<p class="Shloka">उ॒शिक्पा॑व॒को वसु॒र्मानु॑षेषु॒ वरे॑ण्यो॒ होता॑धायि वि॒क्षु।</p>
<p class="Shloka">दमू॑ना गृ॒हप॑ति॒र्दम॒ आँ अ॒ग्निर्भु॑वद्रयि॒पती॑ रयी॒णाम्॥ १<span class="rvts2">.</span>०६०<span class="rvts2">.</span>०४</p>
<p class="Shloka">तं त्वा॑ व॒यं पति॑मग्ने रयी॒णां प्र शं॑सामो म॒तिभि॒र्गोत॑मासः।</p>
<p class="Shloka">आ॒शुं न वा॑जम्भ॒रं म॒र्जय॑न्तः प्रा॒तर्म॒क्षू धि॒याव॑सुर्जगम्यात्॥ १<span class="rvts2">.</span>०६०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒स्मा इदु॒ प्र त॒वसे॑ तु॒राय॒ प्रयो॒ न ह॑र्मि॒ स्तोमं॒ माहि॑नाय।</p>
<p class="Shloka">ऋची॑षमा॒याध्रि॑गव॒ ओह॒मिन्द्रा॑य॒ ब्रह्मा॑णि रा॒तत॑मा॥ १<span class="rvts2">.</span>०६१<span class="rvts2">.</span>०१</p>
<p class="Shloka">अ॒स्मा इदु॒ प्रय॑ इव॒ प्र यं॑सि॒ भरा॑म्याङ्गू॒षं बाधे॑ सुवृ॒क्ति।</p>
<p class="Shloka">इन्द्रा॑य हृ॒दा मन॑सा मनी॒षा प्र॒त्नाय॒ पत्ये॒ धियो॑ मर्जयन्त॥ १<span class="rvts2">.</span>०६१<span class="rvts2">.</span>०२</p>
<p class="Shloka">अ॒स्मा इदु॒ त्यमु॑प॒मं स्व॒र्षां भरा॑म्याङ्गू॒षमा॒स्ये॑न।</p>
<p class="Shloka">मंहि॑ष्ठ॒मच्छो॑क्तिभिर्मती॒नां सु॑वृ॒क्तिभि॑ सू॒रिं वा॑वृ॒धध्यै॑॥ १<span class="rvts2">.</span>०६१<span class="rvts2">.</span>०३</p>
<p class="Shloka">अ॒स्मा इदु॒ स्तोमं॒ सं हि॑नोमि॒ रथं॒ न तष्टे॑व॒ तत्सि॑नाय।</p>
<p class="Shloka">गिर॑श्च॒ गिर्वा॑हसे सुवृ॒क्तीन्द्रा॑य विश्वमि॒न्वं मेधि॑राय॥ १<span class="rvts2">.</span>०६१<span class="rvts2">.</span>०४</p>
<p class="Shloka">अ॒स्मा इदु॒ सप्ति॑मिव श्रव॒स्येन्द्रा॑या॒र्कं जु॒ह्वा॒३ सम॑ञ्जे।</p>
<p class="Shloka">वी॒रं दा॒नौक॑सं व॒न्दध्यै॑ पु॒रां गू॒र्तश्र॑वसं द॒र्माण॑म्॥ १<span class="rvts2">.</span>०६१<span class="rvts2">.</span>०५</p>
<p class="Shloka">अ॒स्मा इदु॒ त्वष्टा॑ तक्ष॒द्वज्रं॒ स्वप॑स्तमं स्व॒र्यं१ रणा॑य।</p>
<p class="Shloka">वृ॒त्रस्य॑ चिद्वि॒दद्येन॒ मर्म॑ तु॒जन्नीशा॑नस्तुज॒ता कि॑ये॒धाः॥ १<span class="rvts2">.</span>०६१<span class="rvts2">.</span>०६</p>
<p class="Shloka">अ॒स्येदु॑ मा॒तुः सव॑नेषु स॒द्यो म॒हः पि॒तुं प॑पि॒वाञ्चार्वन्ना॑।</p>
<p class="Shloka">मु॒षा॒यद्विष्णु॑ पच॒तं सही॑या॒न्विध्य॑द्वरा॒हं ति॒रो अद्रि॒मस्ता॑॥ १<span class="rvts2">.</span>०६१<span class="rvts2">.</span>०७</p>
<p class="Shloka">अ॒स्मा इदु॒ ग्नाश्चि॑द्दे॒वप॑त्नी॒रिन्द्रा॑या॒र्कम॑हि॒हत्य॑ ऊवुः।</p>
<p class="Shloka">परि॒ द्यावा॑पृथि॒वी ज॑भ्र उ॒र्वी नास्य॒ ते म॑हि॒मानं॒ परि॑ ष्टः॥ १<span class="rvts2">.</span>०६१<span class="rvts2">.</span>०८</p>
<p class="Shloka">अ॒स्येदे॒व प्र रि॑रिचे महि॒त्वं दि॒वस्पृ॑थि॒व्याः पर्य॒न्तरि॑क्षात्।</p>
<p class="Shloka">स्व॒राळिन्द्रो॒ दम॒ आ वि॒श्वगू॑र्तः स्व॒रिरम॑त्रो ववक्षे॒ रणा॑य॥ १<span class="rvts2">.</span>०६१<span class="rvts2">.</span>०९</p>
<p class="Shloka">अ॒स्येदे॒व शव॑सा शु॒षन्तं॒ वि वृ॑श्च॒द्वज्रे॑ण वृ॒त्रमिन्द्र॑।</p>
<p class="Shloka">गा न व्रा॒णा अ॒वनी॑रमुञ्चद॒भि श्रवो॑ दा॒वने॒ सचे॑ताः॥ १<span class="rvts2">.</span>०६१<span class="rvts2">.</span>१०</p>
<p class="Shloka">अ॒स्येदु॑ त्वे॒षसा॑ रन्त॒ सिन्ध॑व॒ परि॒ यद्वज्रे॑ण सी॒मय॑च्छत्।</p>
<p class="Shloka">ई॒शा॒न॒कृद्दा॒शुषे॑ दश॒स्यन्तु॒र्वीत॑ये गा॒धं तु॒र्वणि॑ कः॥ १<span class="rvts2">.</span>०६१<span class="rvts2">.</span>११</p>
<p class="Shloka">अ॒स्मा इदु॒ प्र भ॑रा॒ तूतु॑जानो वृ॒त्राय॒ वज्र॒मीशा॑नः किये॒धाः।</p>
<p class="Shloka">गोर्न पर्व॒ वि र॑दा तिर॒श्चेष्य॒न्नर्णां॑स्य॒पां च॒रध्यै॑॥ १<span class="rvts2">.</span>०६१<span class="rvts2">.</span>१२</p>
<p class="Shloka">अ॒स्येदु॒ प्र ब्रू॑हि पू॒र्व्याणि॑ तु॒रस्य॒ कर्मा॑णि॒ नव्य॑ उ॒क्थैः।</p>
<p class="Shloka">यु॒धे यदि॑ष्णा॒न आयु॑धान्यृघा॒यमा॑णो निरि॒णाति॒ शत्रू॑न्॥ १<span class="rvts2">.</span>०६१<span class="rvts2">.</span>१३</p>
<p class="Shloka">अ॒स्येदु॑ भि॒या गि॒रय॑श्च दृ॒ळ्हा द्यावा॑ च॒ भूमा॑ ज॒नुष॑स्तुजेते।</p>
<p class="Shloka">उपो॑ वे॒नस्य॒ जोगु॑वान ओ॒णिं स॒द्यो भु॑वद्वी॒र्या॑य नो॒धाः॥ १<span class="rvts2">.</span>०६१<span class="rvts2">.</span>१४</p>
<p class="Shloka">अ॒स्मा इदु॒ त्यदनु॑ दाय्येषा॒मेको॒ यद्व॒व्ने भूरे॒रीशा॑नः।</p>
<p class="Shloka">प्रैत॑शं॒ सूर्ये॑ पस्पृधा॒नं सौव॑श्व्ये॒ सुष्वि॑माव॒दिन्द्र॑॥ १<span class="rvts2">.</span>०६१<span class="rvts2">.</span>१५</p>
<p class="Shloka">ए॒वा ते॑ हारियोजना सुवृ॒क्तीन्द्र॒ ब्रह्मा॑णि॒ गोत॑मासो अक्रन्।</p>
<p class="Shloka">ऐषु॑ वि॒श्वपे॑शसं॒ धियं॑ धाः प्रा॒तर्म॒क्षू धि॒याव॑सुर्जगम्यात्॥ १<span class="rvts2">.</span>०६१<span class="rvts2">.</span>१६</p>
<p class="Sub-Heading">सूक्त</p>
<p class="Shloka">प्र म॑न्महे शवसा॒नाय॑ शू॒षमा॑ङ्गू॒षं गिर्व॑णसे अङ्गिर॒स्वत्।</p>
<p class="Shloka">सु॒वृ॒क्तिभि॑ स्तुव॒त ऋ॑ग्मि॒यायार्चा॑मा॒र्कं नरे॒ विश्रु॑ताय॥ १<span class="rvts2">.</span>०६२<span class="rvts2">.</span>०१</p>
<p class="Shloka">प्र वो॑ म॒हे महि॒ नमो॑ भरध्वमाङ्गू॒ष्यं॑ शवसा॒नाय॒ साम॑।</p>
<p class="Shloka">येना॑ न॒ पूर्वे॑ पि॒तर॑ पद॒ज्ञा अर्च॑न्तो॒ अङ्गि॑रसो॒ गा अवि॑न्दन्॥ १<span class="rvts2">.</span>०६२<span class="rvts2">.</span>०२</p>
<p class="Shloka">इन्द्र॒स्याङ्गि॑रसां चे॒ष्टौ वि॒दत्स॒रमा॒ तन॑याय धा॒सिम्।</p>
<p class="Shloka">बृह॒स्पति॑र्भि॒नदद्रिं॑ वि॒दद्गाः समु॒स्रिया॑भिर्वावशन्त॒ नर॑॥ १<span class="rvts2">.</span>०६२<span class="rvts2">.</span>०३</p>
<p class="Shloka">स सु॒ष्टुभा॒ स स्तु॒भा स॒प्त विप्रै॑ स्व॒रेणाद्रिं॑ स्व॒र्यो॒३ नव॑ग्वैः।</p>
<p class="Shloka">स॒र॒ण्युभि॑ फलि॒गमि॑न्द्र शक्र व॒लं रवे॑ण दरयो॒ दश॑ग्वैः॥ १<span class="rvts2">.</span>०६२<span class="rvts2">.</span>०४</p>
<p class="Shloka">गृ॒णा॒नो अङ्गि॑रोभिर्दस्म॒ वि व॑रु॒षसा॒ सूर्ये॑ण॒ गोभि॒रन्ध॑।</p>
<p class="Shloka">वि भूम्या॑ अप्रथय इन्द्र॒ सानु॑ दि॒वो रज॒ उप॑रमस्तभायः॥ १<span class="rvts2">.</span>०६२<span class="rvts2">.</span>०५</p>
<p class="Shloka">तदु॒ प्रय॑क्षतममस्य॒ कर्म॑ द॒स्मस्य॒ चारु॑तममस्ति॒ दंस॑।</p>
<p class="Shloka">उ॒प॒ह्व॒रे यदुप॑रा॒ अपि॑न्व॒न्मध्व॑र्णसो न॒द्य१श्चत॑स्रः॥ १<span class="rvts2">.</span>०६२<span class="rvts2">.</span>०६</p>
<p class="Shloka">द्वि॒ता वि व॑व्रे स॒नजा॒ सनी॑ळे अ॒यास्य॒ स्तव॑मानेभिर॒र्कैः।</p>
<p class="Shloka">भगो॒ न मेने॑ पर॒मे व्यो॑म॒न्नधा॑रय॒द्रोद॑सी सु॒दंसा॑॥ १<span class="rvts2">.</span>०६२<span class="rvts2">.</span>०७</p>
<p class="Shloka">स॒नाद्दिवं॒ परि॒ भूमा॒ विरू॑पे पुन॒र्भुवा॑ युव॒ती स्वेभि॒रेवै॑।</p>
<p class="Shloka">कृ॒ष्णेभि॑र॒क्तोषा रुश॑द्भि॒र्वपु॑र्भि॒रा च॑रतो अ॒न्यान्या॑॥ १<span class="rvts2">.</span>०६२<span class="rvts2">.</span>०८</p>
<p class="Shloka">सने॑मि स॒ख्यं स्व॑प॒स्यमा॑नः सू॒नुर्दा॑धार॒ शव॑सा सु॒दंसा॑।</p>
<p class="Shloka">आ॒मासु॑ चिद्दधिषे प॒क्वम॒न्तः पय॑ कृ॒ष्णासु॒ रुश॒द्रोहि॑णीषु॥ १<span class="rvts2">.</span>०६२<span class="rvts2">.</span>०९</p>
<p class="Shloka">स॒नात्सनी॑ळा अ॒वनी॑रवा॒ता व्र॒ता र॑क्षन्ते अ॒मृता॒ सहो॑भिः।</p>
<p class="Shloka">पु॒रू स॒हस्रा॒ जन॑यो॒ न पत्नी॑र्दुव॒स्यन्ति॒ स्वसा॑रो॒ अह्र॑याणम्॥ १<span class="rvts2">.</span>०६२<span class="rvts2">.</span>१०</p>
<p class="Shloka">स॒ना॒युवो॒ नम॑सा॒ नव्यो॑ अ॒र्कैर्व॑सू॒यवो॑ म॒तयो॑ दस्म दद्रुः।</p>
<p class="Shloka">पतिं॒ न पत्नी॑रुश॒तीरु॒शन्तं॑ स्पृ॒शन्ति॑ त्वा शवसावन्मनी॒षाः॥ १<span class="rvts2">.</span>०६२<span class="rvts2">.</span>११</p>
<p class="Shloka">स॒नादे॒व तव॒ रायो॒ गभ॑स्तौ॒ न क्षीय॑न्ते॒ नोप॑ दस्यन्ति दस्म।</p>
<p class="Shloka">द्यु॒माँ अ॑सि॒ क्रतु॑माँ इन्द्र॒ धीर॒ शिक्षा॑ शचीव॒स्तव॑ न॒ शची॑भिः॥ १<span class="rvts2">.</span>०६२<span class="rvts2">.</span>१२</p>
<p class="Shloka">स॒ना॒य॒ते गोत॑म इन्द्र॒ नव्य॒मत॑क्ष॒द्ब्रह्म॑ हरि॒योज॑नाय।</p>
<p class="Shloka">सु॒नी॒थाय॑ नः शवसान नो॒धाः प्रा॒तर्म॒क्षू धि॒याव॑सुर्जगम्यात्॥ १<span class="rvts2">.</span>०६२<span class="rvts2">.</span>१३</p>
<p class="Sub-Heading">सूक्त</p>
<p class="Shloka">त्वं म॒हाँ इ॑न्द्र॒ यो ह॒ शुष्मै॒र्द्यावा॑ जज्ञा॒नः पृ॑थि॒वी अमे॑ धाः।</p>
<p class="Shloka">यद्ध॑ ते॒ विश्वा॑ गि॒रय॑श्चि॒दभ्वा॑ भि॒या दृ॒ळ्हास॑ कि॒रणा॒ नैज॑न्॥ १<span class="rvts2">.</span>०६३<span class="rvts2">.</span>०१</p>
<p class="Shloka">आ यद्धरी॑ इन्द्र॒ विव्र॑ता॒ वेरा ते॒ वज्रं॑ जरि॒ता बा॒ह्वोर्धा॑त्।</p>
<p class="Shloka">येना॑विहर्यतक्रतो अ॒मित्रा॒न्पुर॑ इ॒ष्णासि॑ पुरुहूत पू॒र्वीः॥ १<span class="rvts2">.</span>०६३<span class="rvts2">.</span>०२</p>
<p class="Shloka">त्वं स॒त्य इ॑न्द्र धृ॒ष्णुरे॒तान्त्वमृ॑भु॒क्षा नर्य॒स्त्वं षाट्।</p>
<p class="Shloka">त्वं शुष्णं॑ वृ॒जने॑ पृ॒क्ष आ॒णौ यूने॒ कुत्सा॑य द्यु॒मते॒ सचा॑हन्॥ १<span class="rvts2">.</span>०६३<span class="rvts2">.</span>०३</p>
<p class="Shloka">त्वं ह॒ त्यदि॑न्द्र चोदी॒ सखा॑ वृ॒त्रं यद्व॑ज्रिन्वृषकर्मन्नु॒भ्नाः।</p>
<p class="Shloka">यद्ध॑ शूर वृषमणः परा॒चैर्वि दस्यूँ॒र्योना॒वकृ॑तो वृथा॒षाट्॥ १<span class="rvts2">.</span>०६३<span class="rvts2">.</span>०४</p>
<p class="Shloka">त्वं ह॒ त्यदि॒न्द्रारि॑षण्यन्दृ॒ळ्हस्य॑ चि॒न्मर्ता॑ना॒मजु॑ष्टौ।</p>
<p class="Shloka">व्य१स्मदा काष्ठा॒ अर्व॑ते वर्घ॒नेव॑ वज्रिञ्छ्नथिह्य॒मित्रा॑न्॥ १<span class="rvts2">.</span>०६३<span class="rvts2">.</span>०५</p>
<p class="Shloka">त्वां ह॒ त्यदि॒न्द्रार्ण॑सातौ॒ स्व॑र्मीळ्हे॒ नर॑ आ॒जा ह॑वन्ते।</p>
<p class="Shloka">तव॑ स्वधाव इ॒यमा स॑म॒र्य ऊ॒तिर्वाजे॑ष्वत॒साय्या॑ भूत्॥ १<span class="rvts2">.</span>०६३<span class="rvts2">.</span>०६</p>
<p class="Shloka">त्वं ह॒ त्यदि॑न्द्र स॒प्त युध्य॒न्पुरो॑ वज्रिन्पुरु॒कुत्सा॑य दर्दः।</p>
<p class="Shloka">ब॒र्हिर्न यत्सु॒दासे॒ वृथा॒ वर्गं॒हो रा॑ज॒न्वरि॑वः पू॒रवे॑ कः॥ १<span class="rvts2">.</span>०६३<span class="rvts2">.</span>०७</p>
<p class="Shloka">त्वं त्यां न॑ इन्द्र देव चि॒त्रामिष॒मापो॒ न पी॑पय॒ परि॑ज्मन्।</p>
<p class="Shloka">यया॑ शूर॒ प्रत्य॒स्मभ्यं॒ यंसि॒ त्मन॒मूर्जं॒ न वि॒श्वध॒ क्षर॑ध्यै॥ १<span class="rvts2">.</span>०६३<span class="rvts2">.</span>०८</p>
<p class="Shloka">अका॑रि त इन्द्र॒ गोत॑मेभि॒र्ब्रह्मा॒ण्योक्ता॒ नम॑सा॒ हरि॑भ्याम्।</p>
<p class="Shloka">सु॒पेश॑सं॒ वाज॒मा भ॑रा नः प्रा॒तर्म॒क्षू धि॒याव॑सुर्जगम्यात्॥ १<span class="rvts2">.</span>०६३<span class="rvts2">.</span>०९</p>
<p class="Sub-Heading">सूक्त</p>
<p class="Shloka">वृष्णे॒ शर्धा॑य॒ सुम॑खाय वे॒धसे॒ नोध॑ सुवृ॒क्तिं प्र भ॑रा म॒रुद्भ्य॑।</p>
<p class="Shloka">अ॒पो न धीरो॒ मन॑सा सु॒हस्त्यो॒ गिर॒ सम॑ञ्जे वि॒दथे॑ष्वा॒भुव॑॥ १<span class="rvts2">.</span>०६४<span class="rvts2">.</span>०१</p>
<p class="Shloka">ते ज॑ज्ञिरे दि॒व ऋ॒ष्वास॑ उ॒क्षणो॑ रु॒द्रस्य॒ मर्या॒ असु॑रा अरे॒पस॑।</p>
<p class="Shloka">पा॒व॒कास॒ शुच॑य॒ सूर्या॑ इव॒ सत्वा॑नो॒ न द्र॒प्सिनो॑ घो॒रव॑र्पसः॥ १<span class="rvts2">.</span>०६४<span class="rvts2">.</span>०२</p>
<p class="Shloka">युवा॑नो रु॒द्रा अ॒जरा॑ अभो॒ग्घनो॑ वव॒क्षुरध्रि॑गाव॒ पर्व॑ता इव।</p>
<p class="Shloka">दृ॒ळ्हा चि॒द्विश्वा॒ भुव॑नानि॒ पार्थि॑वा॒ प्र च्या॑वयन्ति दि॒व्यानि॑ म॒ज्मना॑॥ १<span class="rvts2">.</span>०६४<span class="rvts2">.</span>०३</p>
<p class="Shloka">चि॒त्रैर॒ञ्जिभि॒र्वपु॑षे॒ व्य॑ञ्जते॒ वक्ष॑स्सु रु॒क्माँ अधि॑ येतिरे शु॒भे।</p>
<p class="Shloka">अंसे॑ष्वेषां॒ नि मि॑मृक्षुरृ॒ष्टय॑ सा॒कं ज॑ज्ञिरे स्व॒धया॑ दि॒वो नर॑॥ १<span class="rvts2">.</span>०६४<span class="rvts2">.</span>०४</p>
<p class="Shloka">ई॒शा॒न॒कृतो॒ धुन॑यो रि॒शाद॑सो॒ वाता॑न्वि॒द्युत॒स्तवि॑षीभिरक्रत।</p>
<p class="Shloka">दु॒हन्त्यूध॑र्दि॒व्यानि॒ धूत॑यो॒ भूमिं॑ पिन्वन्ति॒ पय॑सा॒ परि॑ज्रयः॥ १<span class="rvts2">.</span>०६४<span class="rvts2">.</span>०५</p>
<p class="Shloka">पिन्व॑न्त्य॒पो म॒रुत॑ सु॒दान॑व॒ पयो॑ घृ॒तव॑द्वि॒दथे॑ष्वा॒भुव॑।</p>
<p class="Shloka">अत्यं॒ न मि॒हे वि न॑यन्ति वा॒जिन॒मुत्सं॑ दुहन्ति स्त॒नय॑न्त॒मक्षि॑तम्॥ १<span class="rvts2">.</span>०६४<span class="rvts2">.</span>०६</p>
<p class="Shloka">म॒हि॒षासो॑ मा॒यिन॑श्चि॒त्रभा॑नवो गि॒रयो॒ न स्वत॑वसो रघु॒ष्यद॑।</p>
<p class="Shloka">मृ॒गा इ॑व ह॒स्तिन॑ खादथा॒ वना॒ यदारु॑णीषु॒ तवि॑षी॒रयु॑ग्ध्वम्॥ १<span class="rvts2">.</span>०६४<span class="rvts2">.</span>०७</p>
<p class="Shloka">सिं॒हा इ॑व नानदति॒ प्रचे॑तसः पि॒शा इ॑व सु॒पिशो॑ वि॒श्ववे॑दसः।</p>
<p class="Shloka">क्षपो॒ जिन्व॑न्त॒ पृष॑तीभिरृ॒ष्टिभि॒ समित्स॒बाध॒ शव॒साहि॑मन्यवः॥ १<span class="rvts2">.</span>०६४<span class="rvts2">.</span>०८</p>
<p class="Shloka">रोद॑सी॒ आ व॑दता गणश्रियो॒ नृषा॑चः शूरा॒ शव॒साहि॑मन्यवः।</p>
<p class="Shloka">आ व॒न्धुरे॑ष्व॒मति॒र्न द॑र्श॒ता वि॒द्युन्न त॑स्थौ मरुतो॒ रथे॑षु वः॥ १<span class="rvts2">.</span>०६४<span class="rvts2">.</span>०९</p>
<p class="Shloka">वि॒श्ववे॑दसो र॒यिभि॒ समो॑कस॒ सम्मि॑श्लास॒स्तवि॑षीभिर्विर॒प्शिन॑।</p>
<p class="Shloka">अस्ता॑र॒ इषुं॑ दधिरे॒ गभ॑स्त्योरन॒न्तशु॑ष्मा॒ वृष॑खादयो॒ नर॑॥ १<span class="rvts2">.</span>०६४<span class="rvts2">.</span>१०</p>
<p class="Shloka">हि॒र॒ण्यये॑भिः प॒विभि॑ पयो॒वृध॒ उज्जि॑घ्नन्त आप॒थ्यो॒३ न पर्व॑तान्।</p>
<p class="Shloka">म॒खा अ॒यास॑ स्व॒सृतो॑ ध्रुव॒च्युतो॑ दुध्र॒कृतो॑ म॒रुतो॒ भ्राज॑दृष्टयः॥ १<span class="rvts2">.</span>०६४<span class="rvts2">.</span>११</p>
<p class="Shloka">घृषुं॑ पाव॒कं व॒निनं॒ विच॑र्षणिं रु॒द्रस्य॑ सू॒नुं ह॒वसा॑ गृणीमसि।</p>
<p class="Shloka">र॒ज॒स्तुरं॑ त॒वसं॒ मारु॑तं ग॒णमृ॑जी॒षिणं॒ वृष॑णं सश्चत श्रि॒ये॥ १<span class="rvts2">.</span>०६४<span class="rvts2">.</span>१२</p>
<p class="Shloka">प्र नू स मर्त॒ शव॑सा॒ जनाँ॒ अति॑ त॒स्थौ व॑ ऊ॒ती म॑रुतो॒ यमाव॑त।</p>
<p class="Shloka">अर्व॑द्भि॒र्वाजं॑ भरते॒ धना॒ नृभि॑रा॒पृच्छ्यं॒ क्रतु॒मा क्षे॑ति॒ पुष्य॑ति॥ १<span class="rvts2">.</span>०६४<span class="rvts2">.</span>१३</p>
<p class="Shloka">च॒र्कृत्यं॑ मरुतः पृ॒त्सु दु॒ष्टरं॑ द्यु॒मन्तं॒ शुष्मं॑ म॒घव॑त्सु धत्तन।</p>
<p class="Shloka">ध॒न॒स्पृत॑मु॒क्थ्यं॑ वि॒श्वच॑र्षणिं तो॒कं पु॑ष्येम॒ तन॑यं श॒तं हिमा॑॥ १<span class="rvts2">.</span>०६४<span class="rvts2">.</span>१४</p>
<p class="Shloka">नू ष्ठि॒रं म॑रुतो वी॒रव॑न्तमृती॒षाहं॑ र॒यिम॒स्मासु॑ धत्त।</p>
<p class="Shloka">स॒ह॒स्रिणं॑ श॒तिनं॑ शूशु॒वांसं॑ प्रा॒तर्म॒क्षू धि॒याव॑सुर्जगम्यात्॥ १<span class="rvts2">.</span>०६४<span class="rvts2">.</span>१५</p>
<p class="Sub-Heading">सूक्त</p>
<p class="Shloka">प॒श्वा न ता॒युं गुहा॒ चत॑न्तं॒ नमो॑ युजा॒नं नमो॒ वह॑न्तम्॥ १<span class="rvts2">.</span>०६५<span class="rvts2">.</span>०१</p>
<p class="Shloka">स॒जोषा॒ धीरा॑ प॒दैरनु॑ ग्म॒न्नुप॑ त्वा सीद॒न्विश्वे॒ यज॑त्राः॥ १<span class="rvts2">.</span>०६५<span class="rvts2">.</span>०२</p>
<p class="Shloka">ऋ॒तस्य॑ दे॒वा अनु॑ व्र॒ता गु॒र्भुव॒त्परि॑ष्टि॒र्द्यौर्न भूम॑॥ १<span class="rvts2">.</span>०६५<span class="rvts2">.</span>०३</p>
<p class="Shloka">वर्ध॑न्ती॒माप॑ प॒न्वा सुशि॑श्विमृ॒तस्य॒ योना॒ गर्भे॒ सुजा॑तम्॥ १<span class="rvts2">.</span>०६५<span class="rvts2">.</span>०४</p>
<p class="Shloka">पु॒ष्टिर्न र॒ण्वा क्षि॒तिर्न पृ॒थ्वी गि॒रिर्न भुज्म॒ क्षोदो॒ न श॒म्भु॥ १<span class="rvts2">.</span>०६५<span class="rvts2">.</span>०५</p>
<p class="Shloka">अत्यो॒ नाज्म॒न्सर्ग॑प्रतक्त॒ सिन्धु॒र्न क्षोद॒ क ईं॑ वराते॥ १<span class="rvts2">.</span>०६५<span class="rvts2">.</span>०६</p>
<p class="Shloka">जा॒मिः सिन्धू॑नां॒ भ्राते॑व॒ स्वस्रा॒मिभ्या॒न्न राजा॒ वना॑न्यत्ति॥ १<span class="rvts2">.</span>०६५<span class="rvts2">.</span>०७</p>
<p class="Shloka">यद्वात॑जूतो॒ वना॒ व्यस्था॑द॒ग्निर्ह॑ दाति॒ रोमा॑ पृथि॒व्याः॥ १<span class="rvts2">.</span>०६५<span class="rvts2">.</span>०८</p>
<p class="Shloka">श्वसि॑त्य॒प्सु हं॒सो न सीद॒न्क्रत्वा॒ चेति॑ष्ठो वि॒शामु॑ष॒र्भुत्॥ १<span class="rvts2">.</span>०६५<span class="rvts2">.</span>०९</p>
<p class="Shloka">सोमो॒ न वे॒धा ऋ॒तप्र॑जातः प॒शुर्न शिश्वा॑ वि॒भुर्दू॒रेभा॑॥ १<span class="rvts2">.</span>०६५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">र॒यिर्न चि॒त्रा सूरो॒ न सं॒दृगायु॒र्न प्रा॒णो नित्यो॒ न सू॒नुः॥ १<span class="rvts2">.</span>०६६<span class="rvts2">.</span>०१</p>
<p class="Shloka">तक्वा॒ न भूर्णि॒र्वना॑ सिषक्ति॒ पयो॒ न धे॒नुः शुचि॑र्वि॒भावा॑॥ १<span class="rvts2">.</span>०६६<span class="rvts2">.</span>०२</p>
<p class="Shloka">दा॒धार॒ क्षेम॒मोको॒ न र॒ण्वो यवो॒ न प॒क्वो जेता॒ जना॑नाम्॥ १<span class="rvts2">.</span>०६६<span class="rvts2">.</span>०३</p>
<p class="Shloka">ऋषि॒र्न स्तुभ्वा॑ वि॒क्षु प्र॑श॒स्तो वा॒जी न प्री॒तो वयो॑ दधाति॥ १<span class="rvts2">.</span>०६६<span class="rvts2">.</span>०४</p>
<p class="Shloka">दु॒रोक॑शोचि॒ क्रतु॒र्न नित्यो॑ जा॒येव॒ योना॒वरं॒ विश्व॑स्मै॥ १<span class="rvts2">.</span>०६६<span class="rvts2">.</span>०५</p>
<p class="Shloka">चि॒त्रो यदभ्रा॑ट् छ्वे॒तो न वि॒क्षु रथो॒ न रु॒क्मी त्वे॒षः स॒मत्सु॑॥ १<span class="rvts2">.</span>०६६<span class="rvts2">.</span>०६</p>
<p class="Shloka">सेने॑व सृ॒ष्टामं॑ दधा॒त्यस्तु॒र्न दि॒द्युत्त्वे॒षप्र॑तीका॥ १<span class="rvts2">.</span>०६६<span class="rvts2">.</span>०७</p>
<p class="Shloka">य॒मो ह॑ जा॒तो य॒मो जनि॑त्वं जा॒रः क॒नीनां॒ पति॒र्जनी॑नाम्॥ १<span class="rvts2">.</span>०६६<span class="rvts2">.</span>०८</p>
<p class="Shloka">तं व॑श्च॒राथा॑ व॒यं व॑स॒त्यास्तं॒ न गावो॒ नक्ष॑न्त इ॒द्धम्॥ १<span class="rvts2">.</span>०६६<span class="rvts2">.</span>०९</p>
<p class="Shloka">सिन्धु॒र्न क्षोद॒ प्र नीची॑रैनो॒न्नव॑न्त॒ गाव॒ स्व१र्दृशी॑के॥ १<span class="rvts2">.</span>०६६<span class="rvts2">.</span>१०</p>
<p class="Sub-Heading">सूक्त</p>
<p class="Shloka">वने॑षु जा॒युर्मर्ते॑षु मि॒त्रो वृ॑णी॒ते श्रु॒ष्टिं राजे॑वाजु॒र्यम्॥ १<span class="rvts2">.</span>०६७<span class="rvts2">.</span>०१</p>
<p class="Shloka">क्षेमो॒ न सा॒धुः क्रतु॒र्न भ॒द्रो भुव॑त्स्वा॒धीर्होता॑ हव्य॒वाट्॥ १<span class="rvts2">.</span>०६७<span class="rvts2">.</span>०२</p>
<p class="Shloka">हस्ते॒ दधा॑नो नृ॒म्णा विश्वा॒न्यमे॑ दे॒वान्धा॒द्गुहा॑ नि॒षीद॑न्॥ १<span class="rvts2">.</span>०६७<span class="rvts2">.</span>०३</p>
<p class="Shloka">वि॒दन्ती॒मत्र॒ नरो॑ धियं॒धा हृ॒दा यत्त॒ष्टान्मन्त्राँ॒ अशं॑सन्॥ १<span class="rvts2">.</span>०६७<span class="rvts2">.</span>०४</p>
<p class="Shloka">अ॒जो न क्षां दा॒धार॑ पृथि॒वीं त॒स्तम्भ॒ द्यां मन्त्रे॑भिः स॒त्यैः॥ १<span class="rvts2">.</span>०६७<span class="rvts2">.</span>०५</p>
<p class="Shloka">प्रि॒या प॒दानि॑ प॒श्वो नि पा॑हि वि॒श्वायु॑रग्ने गु॒हा गुहं॑ गाः॥ १<span class="rvts2">.</span>०६७<span class="rvts2">.</span>०६</p>
<p class="Shloka">य ईं॑ चि॒केत॒ गुहा॒ भव॑न्त॒मा यः स॒साद॒ धारा॑मृ॒तस्य॑॥ १<span class="rvts2">.</span>०६७<span class="rvts2">.</span>०७</p>
<p class="Shloka">वि ये चृ॒तन्त्यृ॒ता सप॑न्त॒ आदिद्वसू॑नि॒ प्र व॑वाचास्मै॥ १<span class="rvts2">.</span>०६७<span class="rvts2">.</span>०८</p>
<p class="Shloka">वि यो वी॒रुत्सु॒ रोध॑न्महि॒त्वोत प्र॒जा उ॒त प्र॒सूष्व॒न्तः॥ १<span class="rvts2">.</span>०६७<span class="rvts2">.</span>०९</p>
<p class="Shloka">चित्ति॑र॒पां दमे॑ वि॒श्वायु॒ सद्मे॑व॒ धीरा॑ स॒म्माय॑ चक्रुः॥ १<span class="rvts2">.</span>०६७<span class="rvts2">.</span>१०</p>
<p class="Sub-Heading">सूक्त</p>
<p class="Shloka">श्री॒णन्नुप॑ स्था॒द्दिवं॑ भुर॒ण्युः स्था॒तुश्च॒रथ॑म॒क्तून्व्यू॑र्णोत्॥ १<span class="rvts2">.</span>०६८<span class="rvts2">.</span>०१</p>
<p class="Shloka">परि॒ यदे॑षा॒मेको॒ विश्वे॑षां॒ भुव॑द्दे॒वो दे॒वानां॑ महि॒त्वा॥ १<span class="rvts2">.</span>०६८<span class="rvts2">.</span>०२</p>
<p class="Shloka">आदित्ते॒ विश्वे॒ क्रतुं॑ जुषन्त॒ शुष्का॒द्यद्दे॑व जी॒वो जनि॑ष्ठाः॥ १<span class="rvts2">.</span>०६८<span class="rvts2">.</span>०३</p>
<p class="Shloka">भज॑न्त॒ विश्वे॑ देव॒त्वं नाम॑ ऋ॒तं सप॑न्तो अ॒मृत॒मेवै॑॥ १<span class="rvts2">.</span>०६८<span class="rvts2">.</span>०४</p>
<p class="Shloka">ऋ॒तस्य॒ प्रेषा॑ ऋ॒तस्य॑ धी॒तिर्वि॒श्वायु॒र्विश्वे॒ अपां॑सि चक्रुः॥ १<span class="rvts2">.</span>०६८<span class="rvts2">.</span>०५</p>
<p class="Shloka">यस्तुभ्यं॒ दाशा॒द्यो वा॑ ते॒ शिक्षा॒त्तस्मै॑ चिकि॒त्वान्र॒यिं द॑यस्व॥ १<span class="rvts2">.</span>०६८<span class="rvts2">.</span>०६</p>
<p class="Shloka">होता॒ निष॑त्तो॒ मनो॒रप॑त्ये॒ स चि॒न्न्वा॑सां॒ पती॑ रयी॒णाम्॥ १<span class="rvts2">.</span>०६८<span class="rvts2">.</span>०७</p>
<p class="Shloka">इ॒च्छन्त॒ रेतो॑ मि॒थस्त॒नूषु॒ सं जा॑नत॒ स्वैर्दक्षै॒रमू॑राः॥ १<span class="rvts2">.</span>०६८<span class="rvts2">.</span>०८</p>
<p class="Shloka">पि॒तुर्न पु॒त्राः क्रतुं॑ जुषन्त॒ श्रोष॒न्ये अ॑स्य॒ शासं॑ तु॒रास॑॥ १<span class="rvts2">.</span>०६८<span class="rvts2">.</span>०९</p>
<p class="Shloka">वि राय॑ और्णो॒द्दुर॑ पुरु॒क्षुः पि॒पेश॒ नाकं॒ स्तृभि॒र्दमू॑नाः॥ १<span class="rvts2">.</span>०६८<span class="rvts2">.</span>१०</p>
<p class="Sub-Heading">सूक्त</p>
<p class="Shloka">शु॒क्रः शु॑शु॒क्वाँ उ॒षो न जा॒रः प॒प्रा स॑मी॒ची दि॒वो न ज्योति॑॥ १<span class="rvts2">.</span>०६९<span class="rvts2">.</span>०१</p>
<p class="Shloka">परि॒ प्रजा॑त॒ क्रत्वा॑ बभूथ॒ भुवो॑ दे॒वानां॑ पि॒ता पु॒त्रः सन्॥ १<span class="rvts2">.</span>०६९<span class="rvts2">.</span>०२</p>
<p class="Shloka">वे॒धा अदृ॑प्तो अ॒ग्निर्वि॑जा॒नन्नूध॒र्न गोनां॒ स्वाद्मा॑ पितू॒नाम्॥ १<span class="rvts2">.</span>०६९<span class="rvts2">.</span>०३</p>
<p class="Shloka">जने॒ न शेव॑ आ॒हूर्य॒ सन्मध्ये॒ निष॑त्तो र॒ण्वो दु॑रो॒णे॥ १<span class="rvts2">.</span>०६९<span class="rvts2">.</span>०४</p>
<p class="Shloka">पु॒त्रो न जा॒तो र॒ण्वो दु॑रो॒णे वा॒जी न प्री॒तो विशो॒ वि ता॑रीत्॥ १<span class="rvts2">.</span>०६९<span class="rvts2">.</span>०५</p>
<p class="Shloka">विशो॒ यदह्वे॒ नृभि॒ सनी॑ळा अ॒ग्निर्दे॑व॒त्वा विश्वा॑न्यश्याः॥ १<span class="rvts2">.</span>०६९<span class="rvts2">.</span>०६</p>
<p class="Shloka">नकि॑ष्ट ए॒ता व्र॒ता मि॑नन्ति॒ नृभ्यो॒ यदे॒भ्यः श्रु॒ष्टिं च॒कर्थ॑॥ १<span class="rvts2">.</span>०६९<span class="rvts2">.</span>०७</p>
<p class="Shloka">तत्तु ते॒ दंसो॒ यदह॑न्समा॒नैर्नृभि॒र्यद्यु॒क्तो वि॒वे रपां॑सि॥ १<span class="rvts2">.</span>०६९<span class="rvts2">.</span>०८</p>
<p class="Shloka">उ॒षो न जा॒रो वि॒भावो॒स्रः संज्ञा॑तरूप॒श्चिके॑तदस्मै॥ १<span class="rvts2">.</span>०६९<span class="rvts2">.</span>०९</p>
<p class="Shloka">त्मना॒ वह॑न्तो॒ दुरो॒ व्यृ॑ण्व॒न्नव॑न्त॒ विश्वे॒ स्व१र्दृशी॑के॥ १<span class="rvts2">.</span>०६९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">व॒नेम॑ पू॒र्वीर॒र्यो म॑नी॒षा अ॒ग्निः सु॒शोको॒ विश्वा॑न्यश्याः॥ १<span class="rvts2">.</span>०७०<span class="rvts2">.</span>०१</p>
<p class="Shloka">आ दैव्या॑नि व्र॒ता चि॑कि॒त्वाना मानु॑षस्य॒ जन॑स्य॒ जन्म॑॥ १<span class="rvts2">.</span>०७०<span class="rvts2">.</span>०२</p>
<p class="Shloka">गर्भो॒ यो अ॒पां गर्भो॒ वना॑नां॒ गर्भ॑श्च स्था॒तां गर्भ॑श्च॒रथा॑म्॥ १<span class="rvts2">.</span>०७०<span class="rvts2">.</span>०३</p>
<p class="Shloka">अद्रौ॑ चिदस्मा अ॒न्तर्दु॑रो॒णे वि॒शां न विश्वो॑ अ॒मृत॑ स्वा॒धीः॥ १<span class="rvts2">.</span>०७०<span class="rvts2">.</span>०४</p>
<p class="Shloka">स हि क्ष॒पावाँ॑ अ॒ग्नी र॑यी॒णां दाश॒द्यो अ॑स्मा॒ अरं॑ सू॒क्तैः॥ १<span class="rvts2">.</span>०७०<span class="rvts2">.</span>०५</p>
<p class="Shloka">ए॒ता चि॑कित्वो॒ भूमा॒ नि पा॑हि दे॒वानां॒ जन्म॒ मर्ताँ॑श्च वि॒द्वान्॥ १<span class="rvts2">.</span>०७०<span class="rvts2">.</span>०६</p>
<p class="Shloka">वर्धा॒न्यं पू॒र्वीः क्ष॒पो विरू॑पाः स्था॒तुश्च॒ रथ॑मृ॒तप्र॑वीतम्॥ १<span class="rvts2">.</span>०७०<span class="rvts2">.</span>०७</p>
<p class="Shloka">अरा॑धि॒ होता॒ स्व१र्निष॑त्तः कृ॒ण्वन्विश्वा॒न्यपां॑सि स॒त्या॥ १<span class="rvts2">.</span>०७०<span class="rvts2">.</span>०८</p>
<p class="Shloka">गोषु॒ प्रश॑स्तिं॒ वने॑षु धिषे॒ भर॑न्त॒ विश्वे॑ ब॒लिं स्व॑र्णः॥ १<span class="rvts2">.</span>०७०<span class="rvts2">.</span>०९</p>
<p class="Shloka">वि त्वा॒ नर॑ पुरु॒त्रा स॑पर्यन्पि॒तुर्न जिव्रे॒र्वि वेदो॑ भरन्त॥ १<span class="rvts2">.</span>०७०<span class="rvts2">.</span>१०</p>
<p class="Shloka">सा॒धुर्न गृ॒ध्नुरस्ते॑व॒ शूरो॒ याते॑व भी॒मस्त्वे॒षः स॒मत्सु॑॥ १<span class="rvts2">.</span>०७०<span class="rvts2">.</span>११</p>
<p class="Sub-Heading">सूक्त</p>
<p class="Shloka">उप॒ प्र जि॑न्वन्नुश॒तीरु॒शन्तं॒ पतिं॒ न नित्यं॒ जन॑य॒ सनी॑ळाः।</p>
<p class="Shloka">स्वसा॑र॒ श्यावी॒मरु॑षीमजुष्रञ्चि॒त्रमु॒च्छन्ती॑मु॒षसं॒ न गाव॑॥ १<span class="rvts2">.</span>०७१<span class="rvts2">.</span>०१</p>
<p class="Shloka">वी॒ळु चि॑द्दृ॒ळ्हा पि॒तरो॑ न उ॒क्थैरद्रिं॑ रुज॒न्नङ्गि॑रसो॒ रवे॑ण।</p>
<p class="Shloka">च॒क्रुर्दि॒वो बृ॑ह॒तो गा॒तुम॒स्मे अह॒ स्व॑र्विविदुः के॒तुमु॒स्राः॥ १<span class="rvts2">.</span>०७१<span class="rvts2">.</span>०२</p>
<p class="Shloka">दध॑न्नृ॒तं ध॒नय॑न्नस्य धी॒तिमादिद॒र्यो दि॑धि॒ष्वो॒३ विभृ॑त्राः।</p>
<p class="Shloka">अतृ॑ष्यन्तीर॒पसो॑ य॒न्त्यच्छा॑ दे॒वाञ्जन्म॒ प्रय॑सा व॒र्धय॑न्तीः॥ १<span class="rvts2">.</span>०७१<span class="rvts2">.</span>०३</p>
<p class="Shloka">मथी॒द्यदीं॒ विभृ॑तो मात॒रिश्वा॑ गृ॒हेगृ॑हे श्ये॒तो जेन्यो॒ भूत्।</p>
<p class="Shloka">आदीं॒ राज्ञे॒ न सही॑यसे॒ सचा॒ सन्ना दू॒त्यं१ भृग॑वाणो विवाय॥ १<span class="rvts2">.</span>०७१<span class="rvts2">.</span>०४</p>
<p class="Shloka">म॒हे यत्पि॒त्र ईं॒ रसं॑ दि॒वे करव॑ त्सरत्पृश॒न्य॑श्चिकि॒त्वान्।</p>
<p class="Shloka">सृ॒जदस्ता॑ धृष॒ता दि॒द्युम॑स्मै॒ स्वायां॑ दे॒वो दु॑हि॒तरि॒ त्विषिं॑ धात्॥ १<span class="rvts2">.</span>०७१<span class="rvts2">.</span>०५</p>
<p class="Shloka">स्व आ यस्तुभ्यं॒ दम॒ आ वि॒भाति॒ नमो॑ वा॒ दाशा॑दुश॒तो अनु॒ द्यून्।</p>
<p class="Shloka">वर्धो॑ अग्ने॒ वयो॑ अस्य द्वि॒बर्हा॒ यास॑द्रा॒या स॒रथं॒ यं जु॒नासि॑॥ १<span class="rvts2">.</span>०७१<span class="rvts2">.</span>०६</p>
<p class="Shloka">अ॒ग्निं विश्वा॑ अ॒भि पृक्ष॑ सचन्ते समु॒द्रं न स्र॒वत॑ स॒प्त य॒ह्वीः।</p>
<p class="Shloka">न जा॒मिभि॒र्वि चि॑किते॒ वयो॑ नो वि॒दा दे॒वेषु॒ प्रम॑तिं चिकि॒त्वान्॥ १<span class="rvts2">.</span>०७१<span class="rvts2">.</span>०७</p>
<p class="Shloka">आ यदि॒षे नृ॒पतिं॒ तेज॒ आन॒ट् छुचि॒ रेतो॒ निषि॑क्तं॒ द्यौर॒भीके॑।</p>
<p class="Shloka">अ॒ग्निः शर्ध॑मनव॒द्यं युवा॑नं स्वा॒ध्यं॑ जनयत्सू॒दय॑च्च॥ १<span class="rvts2">.</span>०७१<span class="rvts2">.</span>०८</p>
<p class="Shloka">मनो॒ न योऽध्व॑नः स॒द्य एत्येक॑ स॒त्रा सूरो॒ वस्व॑ ईशे।</p>
<p class="Shloka">राजा॑ना मि॒त्रावरु॑णा सुपा॒णी गोषु॑ प्रि॒यम॒मृतं॒ रक्ष॑माणा॥ १<span class="rvts2">.</span>०७१<span class="rvts2">.</span>०९</p>
<p class="Shloka">मा नो॑ अग्ने स॒ख्या पित्र्या॑णि॒ प्र म॑र्षिष्ठा अ॒भि वि॒दुष्क॒विः सन्।</p>
<p class="Shloka">नभो॒ न रू॒पं ज॑रि॒मा मि॑नाति पु॒रा तस्या॑ अ॒भिश॑स्ते॒रधी॑हि॥ १<span class="rvts2">.</span>०७१<span class="rvts2">.</span>१०</p>
<p class="Sub-Heading">सूक्त</p>
<p class="Shloka">नि काव्या॑ वे॒धस॒ शश्व॑तस्क॒र्हस्ते॒ दधा॑नो॒ नर्या॑ पु॒रूणि॑।</p>
<p class="Shloka">अ॒ग्निर्भु॑वद्रयि॒पती॑ रयी॒णां स॒त्रा च॑क्रा॒णो अ॒मृता॑नि॒ विश्वा॑॥ १<span class="rvts2">.</span>०७२<span class="rvts2">.</span>०१</p>
<p class="Shloka">अ॒स्मे व॒त्सं परि॒ षन्तं॒ न वि॑न्दन्नि॒च्छन्तो॒ विश्वे॑ अ॒मृता॒ अमू॑राः।</p>
<p class="Shloka">श्र॒म॒युव॑ पद॒व्यो॑ धियं॒धास्त॒स्थुः प॒दे प॑र॒मे चार्व॒ग्नेः॥ १<span class="rvts2">.</span>०७२<span class="rvts2">.</span>०२</p>
<p class="Shloka">ति॒स्रो यद॑ग्ने श॒रद॒स्त्वामिच्छुचिं॑ घृ॒तेन॒ शुच॑यः सप॒र्यान्।</p>
<p class="Shloka">नामा॑नि चिद्दधिरे य॒ज्ञिया॒न्यसू॑दयन्त त॒न्व१ः सुजा॑ताः॥ १<span class="rvts2">.</span>०७२<span class="rvts2">.</span>०३</p>
<p class="Shloka">आ रोद॑सी बृह॒ती वेवि॑दाना॒ प्र रु॒द्रिया॑ जभ्रिरे य॒ज्ञिया॑सः।</p>
<p class="Shloka">वि॒दन्मर्तो॑ ने॒मधि॑ता चिकि॒त्वान॒ग्निं प॒दे प॑र॒मे त॑स्थि॒वांस॑म्॥ १<span class="rvts2">.</span>०७२<span class="rvts2">.</span>०४</p>
<p class="Shloka">सं॒जा॒ना॒ना उप॑ सीदन्नभि॒ज्ञु पत्नी॑वन्तो नम॒स्यं॑ नमस्यन्।</p>
<p class="Shloka">रि॒रि॒क्वांस॑स्त॒न्व॑ कृण्वत॒ स्वाः सखा॒ सख्यु॑र्नि॒मिषि॒ रक्ष॑माणाः॥ १<span class="rvts2">.</span>०७२<span class="rvts2">.</span>०५</p>
<p class="Shloka">त्रिः स॒प्त यद्गुह्या॑नि॒ त्वे इत्प॒दावि॑द॒न्निहि॑ता य॒ज्ञिया॑सः।</p>
<p class="Shloka">तेभी॑ रक्षन्ते अ॒मृतं॑ स॒जोषा॑ प॒शूञ्च॑ स्था॒तॄञ्च॒रथं॑ च पाहि॥ १<span class="rvts2">.</span>०७२<span class="rvts2">.</span>०६</p>
<p class="Shloka">वि॒द्वाँ अ॑ग्ने व॒युना॑नि क्षिती॒नां व्या॑नु॒षक्छु॒रुधो॑ जी॒वसे॑ धाः।</p>
<p class="Shloka">अ॒न्त॒र्वि॒द्वाँ अध्व॑नो देव॒याना॒नत॑न्द्रो दू॒तो अ॑भवो हवि॒र्वाट्॥ १<span class="rvts2">.</span>०७२<span class="rvts2">.</span>०७</p>
<p class="Shloka">स्वा॒ध्यो॑ दि॒व आ स॒प्त य॒ह्वी रा॒यो दुरो॒ व्यृ॑त॒ज्ञा अ॑जानन्।</p>
<p class="Shloka">वि॒दद्गव्यं॑ स॒रमा॑ दृ॒ळ्हमू॒र्वं येना॒ नु कं॒ मानु॑षी॒ भोज॑ते॒ विट्॥ १<span class="rvts2">.</span>०७२<span class="rvts2">.</span>०८</p>
<p class="Shloka">आ ये विश्वा॑ स्वप॒त्यानि॑ त॒स्थुः कृ॑ण्वा॒नासो॑ अमृत॒त्वाय॑ गा॒तुम्।</p>
<p class="Shloka">म॒ह्ना म॒हद्भि॑ पृथि॒वी वि त॑स्थे मा॒ता पु॒त्रैरदि॑ति॒र्धाय॑से॒ वेः॥ १<span class="rvts2">.</span>०७२<span class="rvts2">.</span>०९</p>
<p class="Shloka">अधि॒ श्रियं॒ नि द॑धु॒श्चारु॑मस्मिन्दि॒वो यद॒क्षी अ॒मृता॒ अकृ॑ण्वन्।</p>
<p class="Shloka">अध॑ क्षरन्ति॒ सिन्ध॑वो॒ न सृ॒ष्टाः प्र नीची॑रग्ने॒ अरु॑षीरजानन्॥ १<span class="rvts2">.</span>०७२<span class="rvts2">.</span>१०</p>
<p class="Sub-Heading">सूक्त</p>
<p class="Shloka">र॒यिर्न यः पि॑तृवि॒त्तो व॑यो॒धाः सु॒प्रणी॑तिश्चिकि॒तुषो॒ न शासु॑।</p>
<p class="Shloka">स्यो॒न॒शीरति॑थि॒र्न प्री॑णा॒नो होते॑व॒ सद्म॑ विध॒तो वि ता॑रीत्॥ १<span class="rvts2">.</span>०७३<span class="rvts2">.</span>०१</p>
<p class="Shloka">दे॒वो न यः स॑वि॒ता स॒त्यम॑न्मा॒ क्रत्वा॑ नि॒पाति॑ वृ॒जना॑नि॒ विश्वा॑।</p>
<p class="Shloka">पु॒रु॒प्र॒श॒स्तो अ॒मति॒र्न स॒त्य आ॒त्मेव॒ शेवो॑ दिधि॒षाय्यो॑ भूत्॥ १<span class="rvts2">.</span>०७३<span class="rvts2">.</span>०२</p>
<p class="Shloka">दे॒वो न यः पृ॑थि॒वीं वि॒श्वधा॑या उप॒क्षेति॑ हि॒तमि॑त्रो॒ न राजा॑।</p>
<p class="Shloka">पु॒र॒सद॑ शर्म॒सदो॒ न वी॒रा अ॑नव॒द्या पति॑जुष्टेव॒ नारी॑॥ १<span class="rvts2">.</span>०७३<span class="rvts2">.</span>०३</p>
<p class="Shloka">तं त्वा॒ नरो॒ दम॒ आ नित्य॑मि॒द्धमग्ने॒ सच॑न्त क्षि॒तिषु॑ ध्रु॒वासु॑।</p>
<p class="Shloka">अधि॑ द्यु॒म्नं नि द॑धु॒र्भूर्य॑स्मि॒न्भवा॑ वि॒श्वायु॑र्ध॒रुणो॑ रयी॒णाम्॥ १<span class="rvts2">.</span>०७३<span class="rvts2">.</span>०४</p>
<p class="Shloka">वि पृक्षो॑ अग्ने म॒घवा॑नो अश्यु॒र्वि सू॒रयो॒ दद॑तो॒ विश्व॒मायु॑।</p>
<p class="Shloka">स॒नेम॒ वाजं॑ समि॒थेष्व॒र्यो भा॒गं दे॒वेषु॒ श्रव॑से॒ दधा॑नाः॥ १<span class="rvts2">.</span>०७३<span class="rvts2">.</span>०५</p>
<p class="Shloka">ऋ॒तस्य॒ हि धे॒नवो॑ वावशा॒नाः स्मदू॑ध्नीः पी॒पय॑न्त॒ द्युभ॑क्ताः।</p>
<p class="Shloka">प॒रा॒वत॑ सुम॒तिं भिक्ष॑माणा॒ वि सिन्ध॑वः स॒मया॑ सस्रु॒रद्रि॑म्॥ १<span class="rvts2">.</span>०७३<span class="rvts2">.</span>०६</p>
<p class="Shloka">त्वे अ॑ग्ने सुम॒तिं भिक्ष॑माणा दि॒वि श्रवो॑ दधिरे य॒ज्ञिया॑सः।</p>
<p class="Shloka">नक्ता॑ च च॒क्रुरु॒षसा॒ विरू॑पे कृ॒ष्णं च॒ वर्ण॑मरु॒णं च॒ सं धु॑॥ १<span class="rvts2">.</span>०७३<span class="rvts2">.</span>०७</p>
<p class="Shloka">यान्रा॒ये मर्ता॒न्सुषू॑दो अग्ने॒ ते स्या॑म म॒घवा॑नो व॒यं च॑।</p>
<p class="Shloka">छा॒येव॒ विश्वं॒ भुव॑नं सिसक्ष्यापप्रि॒वान्रोद॑सी अ॒न्तरि॑क्षम्॥ १<span class="rvts2">.</span>०७३<span class="rvts2">.</span>०८</p>
<p class="Shloka">अर्व॑द्भिरग्ने॒ अर्व॑तो॒ नृभि॒र्नॄन्वी॒रैर्वी॒रान्व॑नुयामा॒ त्वोता॑।</p>
<p class="Shloka">ई॒शा॒नास॑ पितृवि॒त्तस्य॑ रा॒यो वि सू॒रय॑ श॒तहि॑मा नो अश्युः॥ १<span class="rvts2">.</span>०७३<span class="rvts2">.</span>०९</p>
<p class="Shloka">ए॒ता ते॑ अग्न उ॒चथा॑नि वेधो॒ जुष्टा॑नि सन्तु॒ मन॑से हृ॒दे च॑।</p>
<p class="Shloka">श॒केम॑ रा॒यः सु॒धुरो॒ यमं॒ तेऽधि॒ श्रवो॑ दे॒वभ॑क्तं॒ दधा॑नाः॥ १<span class="rvts2">.</span>०७३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">उ॒प॒प्र॒यन्तो॑ अध्व॒रं मन्त्रं॑ वोचेमा॒ग्नये॑।</p>
<p class="Shloka">आ॒रे अ॒स्मे च॑ शृण्व॒ते॥ १<span class="rvts2">.</span>०७४<span class="rvts2">.</span>०१</p>
<p class="Shloka">यः स्नीहि॑तीषु पू॒र्व्यः सं॑जग्मा॒नासु॑ कृ॒ष्टिषु॑।</p>
<p class="Shloka">अर॑क्षद्दा॒शुषे॒ गय॑म्॥ १<span class="rvts2">.</span>०७४<span class="rvts2">.</span>०२</p>
<p class="Shloka">उ॒त ब्रु॑वन्तु ज॒न्तव॒ उद॒ग्निर्वृ॑त्र॒हाज॑नि।</p>
<p class="Shloka">ध॒नं॒ज॒यो रणे॑रणे॥ १<span class="rvts2">.</span>०७४<span class="rvts2">.</span>०३</p>
<p class="Shloka">यस्य॑ दू॒तो असि॒ क्षये॒ वेषि॑ ह॒व्यानि॑ वी॒तये॑।</p>
<p class="Shloka">द॒स्मत्कृ॒णोष्य॑ध्व॒रम्॥ १<span class="rvts2">.</span>०७४<span class="rvts2">.</span>०४</p>
<p class="Shloka">तमित्सु॑ह॒व्यम॑ङ्गिरः सुदे॒वं स॑हसो यहो।</p>
<p class="Shloka">जना॑ आहुः सुब॒र्हिष॑म्॥ १<span class="rvts2">.</span>०७४<span class="rvts2">.</span>०५</p>
<p class="Shloka">आ च॒ वहा॑सि॒ ताँ इ॒ह दे॒वाँ उप॒ प्रश॑स्तये।</p>
<p class="Shloka">ह॒व्या सु॑श्चन्द्र वी॒तये॑॥ १<span class="rvts2">.</span>०७४<span class="rvts2">.</span>०६</p>
<p class="Shloka">न योरु॑प॒ब्दिरश्व्य॑ शृ॒ण्वे रथ॑स्य॒ कच्च॒न।</p>
<p class="Shloka">यद॑ग्ने॒ यासि॑ दू॒त्य॑म्॥ १<span class="rvts2">.</span>०७४<span class="rvts2">.</span>०७</p>
<p class="Shloka">त्वोतो॑ वा॒ज्यह्र॑यो॒ऽभि पूर्व॑स्मा॒दप॑रः।</p>
<p class="Shloka">प्र दा॒श्वाँ अ॑ग्ने अस्थात्॥ १<span class="rvts2">.</span>०७४<span class="rvts2">.</span>०८</p>
<p class="Shloka">उ॒त द्यु॒मत्सु॒वीर्यं॑ बृ॒हद॑ग्ने विवाससि।</p>
<p class="Shloka">दे॒वेभ्यो॑ देव दा॒शुषे॑॥ १<span class="rvts2">.</span>०७४<span class="rvts2">.</span>०९</p>
<p class="Sub-Heading">सूक्त</p>
<p class="Shloka">जु॒षस्व॑ स॒प्रथ॑स्तमं॒ वचो॑ दे॒वप्स॑रस्तमम्।</p>
<p class="Shloka">ह॒व्या जुह्वा॑न आ॒सनि॑॥ १<span class="rvts2">.</span>०७५<span class="rvts2">.</span>०१</p>
<p class="Shloka">अथा॑ ते अङ्गिरस्त॒माग्ने॑ वेधस्तम प्रि॒यम्।</p>
<p class="Shloka">वो॒चेम॒ ब्रह्म॑ सान॒सि॥ १<span class="rvts2">.</span>०७५<span class="rvts2">.</span>०२</p>
<p class="Shloka">कस्ते॑ जा॒मिर्जना॑ना॒मग्ने॒ को दा॒श्व॑ध्वरः।</p>
<p class="Shloka">को ह॒ कस्मि॑न्नसि श्रि॒तः॥ १<span class="rvts2">.</span>०७५<span class="rvts2">.</span>०३</p>
<p class="Shloka">त्वं जा॒मिर्जना॑ना॒मग्ने॑ मि॒त्रो अ॑सि प्रि॒यः।</p>
<p class="Shloka">सखा॒ सखि॑भ्य॒ ईड्य॑॥ १<span class="rvts2">.</span>०७५<span class="rvts2">.</span>०४</p>
<p class="Shloka">यजा॑ नो मि॒त्रावरु॑णा॒ यजा॑ दे॒वाँ ऋ॒तं बृ॒हत्।</p>
<p class="Shloka">अग्ने॒ यक्षि॒ स्वं दम॑म्॥ १<span class="rvts2">.</span>०७५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">का त॒ उपे॑ति॒र्मन॑सो॒ वरा॑य॒ भुव॑दग्ने॒ शंत॑मा॒ का म॑नी॒षा।</p>
<p class="Shloka">को वा॑ य॒ज्ञैः परि॒ दक्षं॑ त आप॒ केन॑ वा ते॒ मन॑सा दाशेम॥ १<span class="rvts2">.</span>०७६<span class="rvts2">.</span>०१</p>
<p class="Shloka">एह्य॑ग्न इ॒ह होता॒ नि षी॒दाद॑ब्ध॒ सु पु॑रए॒ता भ॑वा नः।</p>
<p class="Shloka">अव॑तां त्वा॒ रोद॑सी विश्वमि॒न्वे यजा॑ म॒हे सौ॑मन॒साय॑ दे॒वान्॥ १<span class="rvts2">.</span>०७६<span class="rvts2">.</span>०२</p>
<p class="Shloka">प्र सु विश्वा॑न्र॒क्षसो॒ धक्ष्य॑ग्ने॒ भवा॑ य॒ज्ञाना॑मभिशस्ति॒पावा॑।</p>
<p class="Shloka">अथा व॑ह॒ सोम॑पतिं॒ हरि॑भ्यामाति॒थ्यम॑स्मै चकृमा सु॒दाव्ने॑॥ १<span class="rvts2">.</span>०७६<span class="rvts2">.</span>०३</p>
<p class="Shloka">प्र॒जाव॑ता॒ वच॑सा॒ वह्नि॑रा॒सा च॑ हु॒वे नि च॑ सत्सी॒ह दे॒वैः।</p>
<p class="Shloka">वेषि॑ हो॒त्रमु॒त पो॒त्रं य॑जत्र बो॒धि प्र॑यन्तर्जनित॒र्वसू॑नाम्॥ १<span class="rvts2">.</span>०७६<span class="rvts2">.</span>०४</p>
<p class="Shloka">यथा॒ विप्र॑स्य॒ मनु॑षो ह॒विर्भि॑र्दे॒वाँ अय॑जः क॒विभि॑ क॒विः सन्।</p>
<p class="Shloka">ए॒वा हो॑तः सत्यतर॒ त्वम॒द्याग्ने॑ म॒न्द्रया॑ जु॒ह्वा॑ यजस्व॥ १<span class="rvts2">.</span>०७६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">क॒था दा॑शेमा॒ग्नये॒ कास्मै॑ दे॒वजु॑ष्टोच्यते भा॒मिने॒ गीः।</p>
<p class="Shloka">यो मर्त्ये॑ष्व॒मृत॑ ऋ॒तावा॒ होता॒ यजि॑ष्ठ॒ इत्कृ॒णोति॑ दे॒वान्॥ १<span class="rvts2">.</span>०७७<span class="rvts2">.</span>०१</p>
<p class="Shloka">यो अ॑ध्व॒रेषु॒ शंत॑म ऋ॒तावा॒ होता॒ तमू॒ नमो॑भि॒रा कृ॑णुध्वम्।</p>
<p class="Shloka">अ॒ग्निर्यद्वेर्मर्ता॑य दे॒वान्स चा॒ बोधा॑ति॒ मन॑सा यजाति॥ १<span class="rvts2">.</span>०७७<span class="rvts2">.</span>०२</p>
<p class="Shloka">स हि क्रतु॒ स मर्य॒ स सा॒धुर्मि॒त्रो न भू॒दद्भु॑तस्य र॒थीः।</p>
<p class="Shloka">तं मेधे॑षु प्रथ॒मं दे॑व॒यन्ती॒र्विश॒ उप॑ ब्रुवते द॒स्ममारी॑॥ १<span class="rvts2">.</span>०७७<span class="rvts2">.</span>०३</p>
<p class="Shloka">स नो॑ नृ॒णां नृत॑मो रि॒शादा॑ अ॒ग्निर्गिरोऽव॑सा वेतु धी॒तिम्।</p>
<p class="Shloka">तना॑ च॒ ये म॒घवा॑न॒ शवि॑ष्ठा॒ वाज॑प्रसूता इ॒षय॑न्त॒ मन्म॑॥ १<span class="rvts2">.</span>०७७<span class="rvts2">.</span>०४</p>
<p class="Shloka">ए॒वाग्निर्गोत॑मेभिरृ॒तावा॒ विप्रे॑भिरस्तोष्ट जा॒तवे॑दाः।</p>
<p class="Shloka">स ए॑षु द्यु॒म्नं पी॑पय॒त्स वाजं॒ स पु॒ष्टिं या॑ति॒ जोष॒मा चि॑कि॒त्वान्॥ १<span class="rvts2">.</span>०७७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒भि त्वा॒ गोत॑मा गि॒रा जात॑वेदो॒ विच॑र्षणे।</p>
<p class="Shloka">द्यु॒म्नैर॒भि प्र णो॑नुमः॥ १<span class="rvts2">.</span>०७८<span class="rvts2">.</span>०१</p>
<p class="Shloka">तमु॑ त्वा॒ गोत॑मो गि॒रा रा॒यस्का॑मो दुवस्यति।</p>
<p class="Shloka">द्यु॒म्नैर॒भि प्र णो॑नुमः॥ १<span class="rvts2">.</span>०७८<span class="rvts2">.</span>०२</p>
<p class="Shloka">तमु॑ त्वा वाज॒सात॑ममङ्गिर॒स्वद्ध॑वामहे।</p>
<p class="Shloka">द्यु॒म्नैर॒भि प्र णो॑नुमः॥ १<span class="rvts2">.</span>०७८<span class="rvts2">.</span>०३</p>
<p class="Shloka">तमु॑ त्वा वृत्र॒हन्त॑मं॒ यो दस्यूँ॑रवधूनु॒षे।</p>
<p class="Shloka">द्यु॒म्नैर॒भि प्र णो॑नुमः॥ १<span class="rvts2">.</span>०७८<span class="rvts2">.</span>०४</p>
<p class="Shloka">अवो॑चाम॒ रहू॑गणा अ॒ग्नये॒ मधु॑म॒द्वच॑।</p>
<p class="Shloka">द्यु॒म्नैर॒भि प्र णो॑नुमः॥ १<span class="rvts2">.</span>०७८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">हिर॑ण्यकेशो॒ रज॑सो विसा॒रेऽहि॒र्धुनि॒र्वात॑ इव॒ ध्रजी॑मान्।</p>
<p class="Shloka">शुचि॑भ्राजा उ॒षसो॒ नवे॑दा॒ यश॑स्वतीरप॒स्युवो॒ न स॒त्याः॥ १<span class="rvts2">.</span>०७९<span class="rvts2">.</span>०१</p>
<p class="Shloka">आ ते॑ सुप॒र्णा अ॑मिनन्तँ॒ एवै॑ कृ॒ष्णो नो॑नाव वृष॒भो यदी॒दम्।</p>
<p class="Shloka">शि॒वाभि॒र्न स्मय॑मानाभि॒रागा॒त्पत॑न्ति॒ मिह॑ स्त॒नय॑न्त्य॒भ्रा॥ १<span class="rvts2">.</span>०७९<span class="rvts2">.</span>०२</p>
<p class="Shloka">यदी॑मृ॒तस्य॒ पय॑सा॒ पिया॑नो॒ नय॑न्नृ॒तस्य॑ प॒थिभी॒ रजि॑ष्ठैः।</p>
<p class="Shloka">अ॒र्य॒मा मि॒त्रो वरु॑ण॒ परि॑ज्मा॒ त्वचं॑ पृञ्च॒न्त्युप॑रस्य॒ योनौ॑॥ १<span class="rvts2">.</span>०७९<span class="rvts2">.</span>०३</p>
<p class="Shloka">अग्ने॒ वाज॑स्य॒ गोम॑त॒ ईशा॑नः सहसो यहो।</p>
<p class="Shloka">अ॒स्मे धे॑हि जातवेदो॒ महि॒ श्रव॑॥ १<span class="rvts2">.</span>०७९<span class="rvts2">.</span>०४</p>
<p class="Shloka">स इ॑धा॒नो वसु॑ष्क॒विर॒ग्निरी॒ळेन्यो॑ गि॒रा।</p>
<p class="Shloka">रे॒वद॒स्मभ्यं॑ पुर्वणीक दीदिहि॥ १<span class="rvts2">.</span>०७९<span class="rvts2">.</span>०५</p>
<p class="Shloka">क्ष॒पो रा॑जन्नु॒त त्मनाग्ने॒ वस्तो॑रु॒तोषस॑।</p>
<p class="Shloka">स ति॑ग्मजम्भ र॒क्षसो॑ दह॒ प्रति॑॥ १<span class="rvts2">.</span>०७९<span class="rvts2">.</span>०६</p>
<p class="Shloka">अवा॑ नो अग्न ऊ॒तिभि॑र्गाय॒त्रस्य॒ प्रभ॑र्मणि।</p>
<p class="Shloka">विश्वा॑सु धी॒षु व॑न्द्य॥ १<span class="rvts2">.</span>०७९<span class="rvts2">.</span>०७</p>
<p class="Shloka">आ नो॑ अग्ने र॒यिं भ॑र सत्रा॒साहं॒ वरे॑ण्यम्।</p>
<p class="Shloka">विश्वा॑सु पृ॒त्सु दु॒ष्टर॑म्॥ १<span class="rvts2">.</span>०७९<span class="rvts2">.</span>०८</p>
<p class="Shloka">आ नो॑ अग्ने सुचे॒तुना॑ र॒यिं वि॒श्वायु॑पोषसम्।</p>
<p class="Shloka">मा॒र्डी॒कं धे॑हि जी॒वसे॑॥ १<span class="rvts2">.</span>०७९<span class="rvts2">.</span>०९</p>
<p class="Shloka">प्र पू॒तास्ति॒ग्मशो॑चिषे॒ वाचो॑ गोतमा॒ग्नये॑।</p>
<p class="Shloka">भर॑स्व सुम्न॒युर्गिर॑॥ १<span class="rvts2">.</span>०७९<span class="rvts2">.</span>१०</p>
<p class="Shloka">यो नो॑ अग्नेऽभि॒दास॒त्यन्ति॑ दू॒रे प॑दी॒ष्ट सः।</p>
<p class="Shloka">अ॒स्माक॒मिद्वृ॒धे भ॑व॥ १<span class="rvts2">.</span>०७९<span class="rvts2">.</span>११</p>
<p class="Shloka">स॒ह॒स्रा॒क्षो विच॑र्षणिर॒ग्नी रक्षां॑सि सेधति।</p>
<p class="Shloka">होता॑ गृणीत उ॒क्थ्य॑॥ १<span class="rvts2">.</span>०७९<span class="rvts2">.</span>१२</p>
<p class="Sub-Heading">सूक्त</p>
<p class="Shloka">इ॒त्था हि सोम॒ इन्मदे॑ ब्र॒ह्मा च॒कार॒ वर्ध॑नम्।</p>
<p class="Shloka">शवि॑ष्ठ वज्रि॒न्नोज॑सा पृथि॒व्या निः श॑शा॒ अहि॒मर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०१</p>
<p class="Shloka">स त्वा॑मद॒द्वृषा॒ मद॒ सोम॑ श्ये॒नाभृ॑तः सु॒तः।</p>
<p class="Shloka">येना॑ वृ॒त्रं निर॒द्भ्यो ज॒घन्थ॑ वज्रि॒न्नोज॒सार्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०२</p>
<p class="Shloka">प्रेह्य॒भी॑हि धृष्णु॒हि न ते॒ वज्रो॒ नि यं॑सते।</p>
<p class="Shloka">इन्द्र॑ नृ॒म्णं हि ते॒ शवो॒ हनो॑ वृ॒त्रं जया॑ अ॒पोऽर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०३</p>
<p class="Shloka">निरि॑न्द्र॒ भूम्या॒ अधि॑ वृ॒त्रं ज॑घन्थ॒ निर्दि॒वः।</p>
<p class="Shloka">सृ॒जा म॒रुत्व॑ती॒रव॑ जी॒वध॑न्या इ॒मा अ॒पोऽर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०४</p>
<p class="Shloka">इन्द्रो॑ वृ॒त्रस्य॒ दोध॑त॒ सानुं॒ वज्रे॑ण हीळि॒तः।</p>
<p class="Shloka">अ॒भि॒क्रम्याव॑ जिघ्नते॒ऽपः सर्मा॑य चो॒दय॒न्नर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०५</p>
<p class="Shloka">अधि॒ सानौ॒ नि जि॑घ्नते॒ वज्रे॑ण श॒तप॑र्वणा।</p>
<p class="Shloka">म॒न्दा॒न इन्द्रो॒ अन्ध॑स॒ सखि॑भ्यो गा॒तुमि॑च्छ॒त्यर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०६</p>
<p class="Shloka">इन्द्र॒ तुभ्य॒मिद॑द्रि॒वोऽनु॑त्तं वज्रिन्वी॒र्य॑म्।</p>
<p class="Shloka">यद्ध॒ त्यं मा॒यिनं॑ मृ॒गं तमु॒ त्वं मा॒यया॑वधी॒रर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०७</p>
<p class="Shloka">वि ते॒ वज्रा॑सो अस्थिरन्नव॒तिं ना॒व्या॒३ अनु॑।</p>
<p class="Shloka">म॒हत्त॑ इन्द्र वी॒र्यं॑ बा॒ह्वोस्ते॒ बलं॑ हि॒तमर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०८</p>
<p class="Shloka">स॒हस्रं॑ सा॒कम॑र्चत॒ परि॑ ष्टोभत विंश॒तिः।</p>
<p class="Shloka">श॒तैन॒मन्व॑नोनवु॒रिन्द्रा॑य॒ ब्रह्मोद्य॑त॒मर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>०९</p>
<p class="Shloka">इन्द्रो॑ वृ॒त्रस्य॒ तवि॑षीं॒ निर॑ह॒न्सह॑सा॒ सह॑।</p>
<p class="Shloka">म॒हत्तद॑स्य॒ पौंस्यं॑ वृ॒त्रं ज॑घ॒न्वाँ अ॑सृज॒दर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>१०</p>
<p class="Shloka">इ॒मे चि॒त्तव॑ म॒न्यवे॒ वेपे॑ते भि॒यसा॑ म॒ही।</p>
<p class="Shloka">यदि॑न्द्र वज्रि॒न्नोज॑सा वृ॒त्रं म॒रुत्वाँ॒ अव॑धी॒रर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>११</p>
<p class="Shloka">न वेप॑सा॒ न त॑न्य॒तेन्द्रं॑ वृ॒त्रो वि बी॑भयत्।</p>
<p class="Shloka">अ॒भ्ये॑नं॒ वज्र॑ आय॒सः स॒हस्र॑भृष्टिराय॒तार्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>१२</p>
<p class="Shloka">यद्वृ॒त्रं तव॑ चा॒शनिं॒ वज्रे॑ण स॒मयो॑धयः।</p>
<p class="Shloka">अहि॑मिन्द्र॒ जिघां॑सतो दि॒वि ते॑ बद्बधे॒ शवोऽर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>१३</p>
<p class="Shloka">अ॒भि॒ष्ट॒ने ते॑ अद्रिवो॒ यत्स्था जग॑च्च रेजते।</p>
<p class="Shloka">त्वष्टा॑ चि॒त्तव॑ म॒न्यव॒ इन्द्र॑ वेवि॒ज्यते॑ भि॒यार्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>१४</p>
<p class="Shloka">न॒हि नु याद॑धी॒मसीन्द्रं॒ को वी॒र्या॑ प॒रः।</p>
<p class="Shloka">तस्मि॑न्नृ॒म्णमु॒त क्रतुं॑ दे॒वा ओजां॑सि॒ सं द॑धु॒रर्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>१५</p>
<p class="Shloka">यामथ॑र्वा॒ मनु॑ष्पि॒ता द॒ध्यङ्धिय॒मत्न॑त।</p>
<p class="Shloka">तस्मि॒न्ब्रह्मा॑णि पू॒र्वथेन्द्र॑ उ॒क्था सम॑ग्म॒तार्च॒न्ननु॑ स्व॒राज्य॑म्॥ १<span class="rvts2">.</span>०८०<span class="rvts2">.</span>१६</p>
<p class="Sub-Heading">सूक्त</p>
<p class="Shloka">इन्द्रो॒ मदा॑य वावृधे॒ शव॑से वृत्र॒हा नृभि॑।</p>
<p class="Shloka">तमिन्म॒हत्स्वा॒जिषू॒तेमर्भे॑ हवामहे॒ स वाजे॑षु॒ प्र नो॑ऽविषत्॥ १<span class="rvts2">.</span>०८१<span class="rvts2">.</span>०१</p>
<p class="Shloka">असि॒ हि वी॑र॒ सेन्योऽसि॒ भूरि॑ पराद॒दिः।</p>
<p class="Shloka">असि॑ द॒भ्रस्य॑ चिद्वृ॒धो यज॑मानाय शिक्षसि सुन्व॒ते भूरि॑ ते॒ वसु॑॥ १<span class="rvts2">.</span>०८१<span class="rvts2">.</span>०२</p>
<p class="Shloka">यदु॒दीर॑त आ॒जयो॑ धृ॒ष्णवे॑ धीयते॒ धना॑।</p>
<p class="Shloka">यु॒क्ष्वा म॑द॒च्युता॒ हरी॒ कं हन॒ कं वसौ॑ दधो॒ऽस्माँ इ॑न्द्र॒ वसौ॑ दधः॥ १<span class="rvts2">.</span>०८१<span class="rvts2">.</span>०३</p>
<p class="Shloka">क्रत्वा॑ म॒हाँ अ॑नुष्व॒धं भी॒म आ वा॑वृधे॒ शव॑।</p>
<p class="Shloka">श्रि॒य ऋ॒ष्व उ॑पा॒कयो॒र्नि शि॒प्री हरि॑वान्दधे॒ हस्त॑यो॒र्वज्र॑माय॒सम्॥ १<span class="rvts2">.</span>०८१<span class="rvts2">.</span>०४</p>
<p class="Shloka">आ प॑प्रौ॒ पार्थि॑वं॒ रजो॑ बद्ब॒धे रो॑च॒ना दि॒वि।</p>
<p class="Shloka">न त्वावाँ॑ इन्द्र॒ कश्च॒न न जा॒तो न ज॑निष्य॒तेऽति॒ विश्वं॑ ववक्षिथ॥ १<span class="rvts2">.</span>०८१<span class="rvts2">.</span>०५</p>
<p class="Shloka">यो अ॒र्यो म॑र्त॒भोज॑नं परा॒ददा॑ति दा॒शुषे॑।</p>
<p class="Shloka">इन्द्रो॑ अ॒स्मभ्यं॑ शिक्षतु॒ वि भ॑जा॒ भूरि॑ ते॒ वसु॑ भक्षी॒य तव॒ राध॑सः॥ १<span class="rvts2">.</span>०८१<span class="rvts2">.</span>०६</p>
<p class="Shloka">मदे॑मदे॒ हि नो॑ द॒दिर्यू॒था गवा॑मृजु॒क्रतु॑।</p>
<p class="Shloka">सं गृ॑भाय पु॒रू श॒तोभ॑याह॒स्त्या वसु॑ शिशी॒हि रा॒य आ भ॑र॥ १<span class="rvts2">.</span>०८१<span class="rvts2">.</span>०७</p>
<p class="Shloka">मा॒दय॑स्व सु॒ते सचा॒ शव॑से शूर॒ राध॑से।</p>
<p class="Shloka">वि॒द्मा हि त्वा॑ पुरू॒वसु॒मुप॒ कामा॑न्ससृ॒ज्महेऽथा॑ नोऽवि॒ता भ॑व॥ १<span class="rvts2">.</span>०८१<span class="rvts2">.</span>०८</p>
<p class="Shloka">ए॒ते त॑ इन्द्र ज॒न्तवो॒ विश्वं॑ पुष्यन्ति॒ वार्य॑म्।</p>
<p class="Shloka">अ॒न्तर्हि ख्यो जना॑नाम॒र्यो वेदो॒ अदा॑शुषां॒ तेषां॑ नो॒ वेद॒ आ भ॑र॥ १<span class="rvts2">.</span>०८१<span class="rvts2">.</span>०९</p>
<p class="Sub-Heading">सूक्त</p>
<p class="Shloka">उपो॒ षु शृ॑णु॒ही गिरो॒ मघ॑व॒न्मात॑था इव।</p>
<p class="Shloka">य॒दा न॑ सू॒नृता॑वत॒ कर॒ आद॒र्थया॑स॒ इद्योजा॒ न्वि॑न्द्र ते॒ हरी॑॥ १<span class="rvts2">.</span>०८२<span class="rvts2">.</span>०१</p>
<p class="Shloka">अक्ष॒न्नमी॑मदन्त॒ ह्यव॑ प्रि॒या अ॑धूषत।</p>
<p class="Shloka">अस्तो॑षत॒ स्वभा॑नवो॒ विप्रा॒ नवि॑ष्ठया म॒ती योजा॒ न्वि॑न्द्र ते॒ हरी॑॥ १<span class="rvts2">.</span>०८२<span class="rvts2">.</span>०२</p>
<p class="Shloka">सु॒सं॒दृशं॑ त्वा व॒यं मघ॑वन्वन्दिषी॒महि॑।</p>
<p class="Shloka">प्र नू॒नं पू॒र्णव॑न्धुरः स्तु॒तो या॑हि॒ वशाँ॒ अनु॒ योजा॒ न्वि॑न्द्र ते॒ हरी॑॥ १<span class="rvts2">.</span>०८२<span class="rvts2">.</span>०३</p>
<p class="Shloka">स घा॒ तं वृष॑णं॒ रथ॒मधि॑ तिष्ठाति गो॒विद॑म्।</p>
<p class="Shloka">यः पात्रं॑ हारियोज॒नं पू॒र्णमि॑न्द्र॒ चिके॑तति॒ योजा॒ न्वि॑न्द्र ते॒ हरी॑॥ १<span class="rvts2">.</span>०८२<span class="rvts2">.</span>०४</p>
<p class="Shloka">यु॒क्तस्ते॑ अस्तु॒ दक्षि॑ण उ॒त स॒व्यः श॑तक्रतो।</p>
<p class="Shloka">तेन॑ जा॒यामुप॑ प्रि॒यां म॑न्दा॒नो या॒ह्यन्ध॑सो॒ योजा॒ न्वि॑न्द्र ते॒ हरी॑॥ १<span class="rvts2">.</span>०८२<span class="rvts2">.</span>०५</p>
<p class="Shloka">यु॒नज्मि॑ ते॒ ब्रह्म॑णा के॒शिना॒ हरी॒ उप॒ प्र या॑हि दधि॒षे गभ॑स्त्योः।</p>
<p class="Shloka">उत्त्वा॑ सु॒तासो॑ रभ॒सा अ॑मन्दिषुः पूष॒ण्वान्व॑ज्रि॒न्समु॒ पत्न्या॑मदः॥ १<span class="rvts2">.</span>०८२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">अश्वा॑वति प्रथ॒मो गोषु॑ गच्छति सुप्रा॒वीरि॑न्द्र॒ मर्त्य॒स्तवो॒तिभि॑।</p>
<p class="Shloka">तमित्पृ॑णक्षि॒ वसु॑ना॒ भवी॑यसा॒ सिन्धु॒मापो॒ यथा॒भितो॒ विचे॑तसः॥ १<span class="rvts2">.</span>०८३<span class="rvts2">.</span>०१</p>
<p class="Shloka">आपो॒ न दे॒वीरुप॑ यन्ति हो॒त्रिय॑म॒वः प॑श्यन्ति॒ वित॑तं॒ यथा॒ रज॑।</p>
<p class="Shloka">प्रा॒चैर्दे॒वास॒ प्र ण॑यन्ति देव॒युं ब्र॑ह्म॒प्रियं॑ जोषयन्ते व॒रा इ॑व॥ १<span class="rvts2">.</span>०८३<span class="rvts2">.</span>०२</p>
<p class="Shloka">अधि॒ द्वयो॑रदधा उ॒क्थ्यं१ वचो॑ य॒तस्रु॑चा मिथु॒ना या स॑प॒र्यत॑।</p>
<p class="Shloka">असं॑यत्तो व्र॒ते ते॑ क्षेति॒ पुष्य॑ति भ॒द्रा श॒क्तिर्यज॑मानाय सुन्व॒ते॥ १<span class="rvts2">.</span>०८३<span class="rvts2">.</span>०३</p>
<p class="Shloka">आदङ्गि॑राः प्रथ॒मं द॑धिरे॒ वय॑ इ॒द्धाग्न॑य॒ शम्या॒ ये सु॑कृ॒त्यया॑।</p>
<p class="Shloka">सर्वं॑ प॒णेः सम॑विन्दन्त॒ भोज॑न॒मश्वा॑वन्तं॒ गोम॑न्त॒मा प॒शुं नर॑॥ १<span class="rvts2">.</span>०८३<span class="rvts2">.</span>०४</p>
<p class="Shloka">य॒ज्ञैरथ॑र्वा प्रथ॒मः प॒थस्त॑ते॒ तत॒ सूर्यो॑ व्रत॒पा वे॒न आज॑नि।</p>
<p class="Shloka">आ गा आ॑जदु॒शना॑ का॒व्यः सचा॑ य॒मस्य॑ जा॒तम॒मृतं॑ यजामहे॥ १<span class="rvts2">.</span>०८३<span class="rvts2">.</span>०५</p>
<p class="Shloka">ब॒र्हिर्वा॒ यत्स्व॑प॒त्याय॑ वृ॒ज्यते॒ऽर्को वा॒ श्लोक॑मा॒घोष॑ते दि॒वि।</p>
<p class="Shloka">ग्रावा॒ यत्र॒ वद॑ति का॒रुरु॒क्थ्य१स्तस्येदिन्द्रो॑ अभिपि॒त्वेषु॑ रण्यति॥ १<span class="rvts2">.</span>०८३<span class="rvts2">.</span>०६</p>
<p class="Sub-Heading">सूक्त</p>
<p class="Shloka">असा॑वि॒ सोम॑ इन्द्र ते॒ शवि॑ष्ठ धृष्ण॒वा ग॑हि।</p>
<p class="Shloka">आ त्वा॑ पृणक्त्विन्द्रि॒यं रज॒ सूर्यो॒ न र॒श्मिभि॑॥ १<span class="rvts2">.</span>०८४<span class="rvts2">.</span>०१</p>
<p class="Shloka">इन्द्र॒मिद्धरी॑ वह॒तोऽप्र॑तिधृष्टशवसम्।</p>
<p class="Shloka">ऋषी॑णां च स्तु॒तीरुप॑ य॒ज्ञं च॒ मानु॑षाणाम्॥ १<span class="rvts2">.</span>०८४<span class="rvts2">.</span>०२</p>
<p class="Shloka">आ ति॑ष्ठ वृत्रह॒न्रथं॑ यु॒क्ता ते॒ ब्रह्म॑णा॒ हरी॑।</p>
<p class="Shloka">अ॒र्वा॒चीनं॒ सु ते॒ मनो॒ ग्रावा॑ कृणोतु व॒ग्नुना॑॥ १<span class="rvts2">.</span>०८४<span class="rvts2">.</span>०३</p>
<p class="Shloka">इ॒ममि॑न्द्र सु॒तं पि॑ब॒ ज्येष्ठ॒मम॑र्त्यं॒ मद॑म्।</p>
<p class="Shloka">शु॒क्रस्य॑ त्वा॒भ्य॑क्षर॒न्धारा॑ ऋ॒तस्य॒ साद॑ने॥ १<span class="rvts2">.</span>०८४<span class="rvts2">.</span>०४</p>
<p class="Shloka">इन्द्रा॑य नू॒नम॑र्चतो॒क्थानि॑ च ब्रवीतन।</p>
<p class="Shloka">सु॒ता अ॑मत्सु॒रिन्द॑वो॒ ज्येष्ठं॑ नमस्यता॒ सह॑॥ १<span class="rvts2">.</span>०८४<span class="rvts2">.</span>०५</p>
<p class="Shloka">नकि॒ष्ट्वद्र॒थीत॑रो॒ हरी॒ यदि॑न्द्र॒ यच्छ॑से।</p>
<p class="Shloka">नकि॒ष्ट्वानु॑ म॒ज्मना॒ नकि॒ स्वश्व॑ आनशे॥ १<span class="rvts2">.</span>०८४<span class="rvts2">.</span>०६</p>
<p class="Shloka">य एक॒ इद्वि॒दय॑ते॒ वसु॒ मर्ता॑य दा॒शुषे॑।</p>
<p class="Shloka">ईशा॑नो॒ अप्र॑तिष्कुत॒ इन्द्रो॑ अ॒ङ्ग॥ १<span class="rvts2">.</span>०८४<span class="rvts2">.</span>०७</p>
<p class="Shloka">क॒दा मर्त॑मरा॒धसं॑ प॒दा क्षुम्प॑मिव स्फुरत्।</p>
<p class="Shloka">क॒दा न॑ शुश्रव॒द्गिर॒ इन्द्रो॑ अ॒ङ्ग॥ १<span class="rvts2">.</span>०८४<span class="rvts2">.</span>०८</p>
<p class="Shloka">यश्चि॒द्धि त्वा॑ ब॒हुभ्य॒ आ सु॒तावाँ॑ आ॒विवा॑सति।</p>
<p class="Shloka">उ॒ग्रं तत्प॑त्यते॒ शव॒ इन्द्रो॑ अ॒ङ्ग॥ १<span class="rvts2">.</span>०८४<span class="rvts2">.</span>०९</p>
<p class="Shloka">स्वा॒दोरि॒त्था वि॑षू॒वतो॒ मध्व॑ पिबन्ति गौ॒र्य॑।</p>
<p class="Shloka">या इन्द्रे॑ण स॒याव॑री॒र्वृष्णा॒ मद॑न्ति शो॒भसे॒ वस्वी॒रनु॑ स्व॒राज्य॑म्॥ १<span class="rvts2">.</span>०८४<span class="rvts2">.</span>१०</p>
<p class="Shloka">ता अ॑स्य पृशना॒युव॒ सोमं॑ श्रीणन्ति॒ पृश्न॑यः।</p>
<p class="Shloka">प्रि॒या इन्द्र॑स्य धे॒नवो॒ वज्रं॑ हिन्वन्ति॒ साय॑कं॒ वस्वी॒रनु॑ स्व॒राज्य॑म्॥ १<span class="rvts2">.</span>०८४<span class="rvts2">.</span>११</p>
<p class="Shloka">ता अ॑स्य॒ नम॑सा॒ सह॑ सप॒र्यन्ति॒ प्रचे॑तसः।</p>
<p class="Shloka">व्र॒तान्य॑स्य सश्चिरे पु॒रूणि॑ पू॒र्वचि॑त्तये॒ वस्वी॒रनु॑ स्व॒राज्य॑म्॥ १<span class="rvts2">.</span>०८४<span class="rvts2">.</span>१२</p>
<p class="Shloka">इन्द्रो॑ दधी॒चो अ॒स्थभि॑र्वृ॒त्राण्यप्र॑तिष्कुतः।</p>
<p class="Shloka">ज॒घान॑ नव॒तीर्नव॑॥ १<span class="rvts2">.</span>०८४<span class="rvts2">.</span>१३</p>
<p class="Shloka">इ॒च्छन्नश्व॑स्य॒ यच्छिर॒ पर्व॑ते॒ष्वप॑श्रितम्।</p>
<p class="Shloka">तद्वि॑दच्छर्य॒णाव॑ति॥ १<span class="rvts2">.</span>०८४<span class="rvts2">.</span>१४</p>
<p class="Shloka">अत्राह॒ गोर॑मन्वत॒ नाम॒ त्वष्टु॑रपी॒च्य॑म्।</p>
<p class="Shloka">इ॒त्था च॒न्द्रम॑सो गृ॒हे॥ १<span class="rvts2">.</span>०८४<span class="rvts2">.</span>१५</p>
<p class="Shloka">को अ॒द्य यु॑ङ्क्ते धु॒रि गा ऋ॒तस्य॒ शिमी॑वतो भा॒मिनो॑ दुर्हृणा॒यून्।</p>
<p class="Shloka">आ॒सन्नि॑षून्हृ॒त्स्वसो॑ मयो॒भून्य ए॑षां भृ॒त्यामृ॒णध॒त्स जी॑वात्॥ १<span class="rvts2">.</span>०८४<span class="rvts2">.</span>१६</p>
<p class="Shloka">क ई॑षते तु॒ज्यते॒ को बि॑भाय॒ को मं॑सते॒ सन्त॒मिन्द्रं॒ को अन्ति॑।</p>
<p class="Shloka">कस्तो॒काय॒ क इभा॑यो॒त रा॒येऽधि॑ ब्रवत्त॒न्वे॒३ को जना॑य॥ १<span class="rvts2">.</span>०८४<span class="rvts2">.</span>१७</p>
<p class="Shloka">को अ॒ग्निमी॑ट्टे ह॒विषा॑ घृ॒तेन॑ स्रु॒चा य॑जाता ऋ॒तुभि॑र्ध्रु॒वेभि॑।</p>
<p class="Shloka">कस्मै॑ दे॒वा आ व॑हाना॒शु होम॒ को मं॑सते वी॒तिहो॑त्रः सुदे॒वः॥ १<span class="rvts2">.</span>०८४<span class="rvts2">.</span>१८</p>
<p class="Shloka">त्वम॒ङ्ग प्र शं॑सिषो दे॒वः श॑विष्ठ॒ मर्त्य॑म्।</p>
<p class="Shloka">न त्वद॒न्यो म॑घवन्नस्ति मर्डि॒तेन्द्र॒ ब्रवी॑मि ते॒ वच॑॥ १<span class="rvts2">.</span>०८४<span class="rvts2">.</span>१९</p>
<p class="Shloka">मा ते॒ राधां॑सि॒ मा त॑ ऊ॒तयो॑ वसो॒ऽस्मान्कदा॑ च॒ना द॑भन्।</p>
<p class="Shloka">विश्वा॑ च न उपमिमी॒हि मा॑नुष॒ वसू॑नि चर्ष॒णिभ्य॒ आ॥ १<span class="rvts2">.</span>०८४<span class="rvts2">.</span>२०</p>
<p class="Sub-Heading">सूक्त</p>
<p class="Shloka">प्र ये शुम्भ॑न्ते॒ जन॑यो॒ न सप्त॑यो॒ याम॑न्रु॒द्रस्य॑ सू॒नव॑ सु॒दंस॑सः।</p>
<p class="Shloka">रोद॑सी॒ हि म॒रुत॑श्चक्रि॒रे वृ॒धे मद॑न्ति वी॒रा वि॒दथे॑षु॒ घृष्व॑यः॥ १<span class="rvts2">.</span>०८५<span class="rvts2">.</span>०१</p>
<p class="Shloka">त उ॑क्षि॒तासो॑ महि॒मान॑माशत दि॒वि रु॒द्रासो॒ अधि॑ चक्रिरे॒ सद॑।</p>
<p class="Shloka">अर्च॑न्तो अ॒र्कं ज॒नय॑न्त इन्द्रि॒यमधि॒ श्रियो॑ दधिरे॒ पृश्नि॑मातरः॥ १<span class="rvts2">.</span>०८५<span class="rvts2">.</span>०२</p>
<p class="Shloka">गोमा॑तरो॒ यच्छु॒भय॑न्ते अ॒ञ्जिभि॑स्त॒नूषु॑ शु॒भ्रा द॑धिरे वि॒रुक्म॑तः।</p>
<p class="Shloka">बाध॑न्ते॒ विश्व॑मभिमा॒तिन॒मप॒ वर्त्मा॑न्येषा॒मनु॑ रीयते घृ॒तम्॥ १<span class="rvts2">.</span>०८५<span class="rvts2">.</span>०३</p>
<p class="Shloka">वि ये भ्राज॑न्ते॒ सुम॑खास ऋ॒ष्टिभि॑ प्रच्या॒वय॑न्तो॒ अच्यु॑ता चि॒दोज॑सा।</p>
<p class="Shloka">म॒नो॒जुवो॒ यन्म॑रुतो॒ रथे॒ष्वा वृष॑व्रातास॒ पृष॑ती॒रयु॑ग्ध्वम्॥ १<span class="rvts2">.</span>०८५<span class="rvts2">.</span>०४</p>
<p class="Shloka">प्र यद्रथे॑षु॒ पृष॑ती॒रयु॑ग्ध्वं॒ वाजे॒ अद्रिं॑ मरुतो रं॒हय॑न्तः।</p>
<p class="Shloka">उ॒तारु॒षस्य॒ वि ष्य॑न्ति॒ धारा॒श्चर्मे॑वो॒दभि॒र्व्यु॑न्दन्ति॒ भूम॑॥ १<span class="rvts2">.</span>०८५<span class="rvts2">.</span>०५</p>
<p class="Shloka">आ वो॑ वहन्तु॒ सप्त॑यो रघु॒ष्यदो॑ रघु॒पत्वा॑न॒ प्र जि॑गात बा॒हुभि॑।</p>
<p class="Shloka">सीद॒ता ब॒र्हिरु॒रु व॒ सद॑स्कृ॒तं मा॒दय॑ध्वं मरुतो॒ मध्वो॒ अन्ध॑सः॥ १<span class="rvts2">.</span>०८५<span class="rvts2">.</span>०६</p>
<p class="Shloka">ते॑ऽवर्धन्त॒ स्वत॑वसो महित्व॒ना नाकं॑ त॒स्थुरु॒रु च॑क्रिरे॒ सद॑।</p>
<p class="Shloka">विष्णु॒र्यद्धाव॒द्वृष॑णं मद॒च्युतं॒ वयो॒ न सी॑द॒न्नधि॑ ब॒र्हिषि॑ प्रि॒ये॥ १<span class="rvts2">.</span>०८५<span class="rvts2">.</span>०७</p>
<p class="Shloka">शूरा॑ इ॒वेद्युयु॑धयो॒ न जग्म॑यः श्रव॒स्यवो॒ न पृत॑नासु येतिरे।</p>
<p class="Shloka">भय॑न्ते॒ विश्वा॒ भुव॑ना म॒रुद्भ्यो॒ राजा॑न इव त्वे॒षसं॑दृशो॒ नर॑॥ १<span class="rvts2">.</span>०८५<span class="rvts2">.</span>०८</p>
<p class="Shloka">त्वष्टा॒ यद्वज्रं॒ सुकृ॑तं हिर॒ण्ययं॑ स॒हस्र॑भृष्टिं॒ स्वपा॒ अव॑र्तयत्।</p>
<p class="Shloka">ध॒त्त इन्द्रो॒ नर्यपां॑सि॒ कर्त॒वेऽह॑न्वृ॒त्रं निर॒पामौ॑ब्जदर्ण॒वम्॥ १<span class="rvts2">.</span>०८५<span class="rvts2">.</span>०९</p>
<p class="Shloka">ऊ॒र्ध्वं नु॑नुद्रेऽव॒तं त ओज॑सा दादृहा॒णं चि॑द्बिभिदु॒र्वि पर्व॑तम्।</p>
<p class="Shloka">धम॑न्तो वा॒णं म॒रुत॑ सु॒दान॑वो॒ मदे॒ सोम॑स्य॒ रण्या॑नि चक्रिरे॥ १<span class="rvts2">.</span>०८५<span class="rvts2">.</span>१०</p>
<p class="Shloka">जि॒ह्मं नु॑नुद्रेऽव॒तं तया॑ दि॒शासि॑ञ्च॒न्नुत्सं॒ गोत॑माय तृ॒ष्णजे॑।</p>
<p class="Shloka">आ ग॑च्छन्ती॒मव॑सा चि॒त्रभा॑नव॒ कामं॒ विप्र॑स्य तर्पयन्त॒ धाम॑भिः॥ १<span class="rvts2">.</span>०८५<span class="rvts2">.</span>११</p>
<p class="Shloka">या व॒ शर्म॑ शशमा॒नाय॒ सन्ति॑ त्रि॒धातू॑नि दा॒शुषे॑ यच्छ॒ताधि॑।</p>
<p class="Shloka">अ॒स्मभ्यं॒ तानि॑ मरुतो॒ वि य॑न्त र॒यिं नो॑ धत्त वृषणः सु॒वीर॑म्॥ १<span class="rvts2">.</span>०८५<span class="rvts2">.</span>१२</p>
<p class="Sub-Heading">सूक्त</p>
<p class="Shloka">मरु॑तो॒ यस्य॒ हि क्षये॑ पा॒था दि॒वो वि॑महसः।</p>
<p class="Shloka">स सु॑गो॒पात॑मो॒ जन॑॥ १<span class="rvts2">.</span>०८६<span class="rvts2">.</span>०१</p>
<p class="Shloka">य॒ज्ञैर्वा॑ यज्ञवाहसो॒ विप्र॑स्य वा मती॒नाम्।</p>
<p class="Shloka">मरु॑तः शृणु॒ता हव॑म्॥ १<span class="rvts2">.</span>०८६<span class="rvts2">.</span>०२</p>
<p class="Shloka">उ॒त वा॒ यस्य॑ वा॒जिनोऽनु॒ विप्र॒मत॑क्षत।</p>
<p class="Shloka">स गन्ता॒ गोम॑ति व्र॒जे॥ १<span class="rvts2">.</span>०८६<span class="rvts2">.</span>०३</p>
<p class="Shloka">अ॒स्य वी॒रस्य॑ ब॒र्हिषि॑ सु॒तः सोमो॒ दिवि॑ष्टिषु।</p>
<p class="Shloka">उ॒क्थं मद॑श्च शस्यते॥ १<span class="rvts2">.</span>०८६<span class="rvts2">.</span>०४</p>
<p class="Shloka">अ॒स्य श्रो॑ष॒न्त्वा भुवो॒ विश्वा॒ यश्च॑र्ष॒णीर॒भि।</p>
<p class="Shloka">सूरं॑ चित्स॒स्रुषी॒रिष॑॥ १<span class="rvts2">.</span>०८६<span class="rvts2">.</span>०५</p>
<p class="Shloka">पू॒र्वीभि॒र्हि द॑दाशि॒म श॒रद्भि॑र्मरुतो व॒यम्।</p>
<p class="Shloka">अवो॑भिश्चर्षणी॒नाम्॥ १<span class="rvts2">.</span>०८६<span class="rvts2">.</span>०६</p>
<p class="Shloka">सु॒भग॒ स प्र॑यज्यवो॒ मरु॑तो अस्तु॒ मर्त्य॑।</p>
<p class="Shloka">यस्य॒ प्रयां॑सि॒ पर्ष॑थ॥ १<span class="rvts2">.</span>०८६<span class="rvts2">.</span>०७</p>
<p class="Shloka">श॒श॒मा॒नस्य॑ वा नर॒ स्वेद॑स्य सत्यशवसः।</p>
<p class="Shloka">वि॒दा काम॑स्य॒ वेन॑तः॥ १<span class="rvts2">.</span>०८६<span class="rvts2">.</span>०८</p>
<p class="Shloka">यू॒यं तत्स॑त्यशवस आ॒विष्क॑र्त महित्व॒ना।</p>
<p class="Shloka">विध्य॑ता वि॒द्युता॒ रक्ष॑॥ १<span class="rvts2">.</span>०८६<span class="rvts2">.</span>०९</p>
<p class="Shloka">गूह॑ता॒ गुह्यं॒ तमो॒ वि या॑त॒ विश्व॑म॒त्रिण॑म्।</p>
<p class="Shloka">ज्योति॑ष्कर्ता॒ यदु॒श्मसि॑॥ १<span class="rvts2">.</span>०८६<span class="rvts2">.</span>१०</p>
<p class="Sub-Heading">सूक्त</p>
<p class="Shloka">प्रत्व॑क्षस॒ प्रत॑वसो विर॒प्शिनोऽना॑नता॒ अवि॑थुरा ऋजी॒षिण॑।</p>
<p class="Shloka">जुष्ट॑तमासो॒ नृत॑मासो अ॒ञ्जिभि॒र्व्या॑नज्रे॒ के चि॑दु॒स्रा इ॑व॒ स्तृभि॑॥ १<span class="rvts2">.</span>०८७<span class="rvts2">.</span>०१</p>
<p class="Shloka">उ॒प॒ह्व॒रेषु॒ यदचि॑ध्वं य॒यिं वय॑ इव मरुत॒ केन॑ चित्प॒था।</p>
<p class="Shloka">श्चोत॑न्ति॒ कोशा॒ उप॑ वो॒ रथे॒ष्वा घृ॒तमु॑क्षता॒ मधु॑वर्ण॒मर्च॑ते॥ १<span class="rvts2">.</span>०८७<span class="rvts2">.</span>०२</p>
<p class="Shloka">प्रैषा॒मज्मे॑षु विथु॒रेव॑ रेजते॒ भूमि॒र्यामे॑षु॒ यद्ध॑ यु॒ञ्जते॑ शु॒भे।</p>
<p class="Shloka">ते क्री॒ळयो॒ धुन॑यो॒ भ्राज॑दृष्टयः स्व॒यं म॑हि॒त्वं प॑नयन्त॒ धूत॑यः॥ १<span class="rvts2">.</span>०८७<span class="rvts2">.</span>०३</p>
<p class="Shloka">स हि स्व॒सृत्पृष॑दश्वो॒ युवा॑ ग॒णो॒३ऽया ई॑शा॒नस्तवि॑षीभि॒रावृ॑तः।</p>
<p class="Shloka">असि॑ स॒त्य ऋ॑ण॒यावाने॑द्यो॒ऽस्या धि॒यः प्रा॑वि॒ताथा॒ वृषा॑ ग॒णः॥ १<span class="rvts2">.</span>०८७<span class="rvts2">.</span>०४</p>
<p class="Shloka">पि॒तुः प्र॒त्नस्य॒ जन्म॑ना वदामसि॒ सोम॑स्य जि॒ह्वा प्र जि॑गाति॒ चक्ष॑सा।</p>
<p class="Shloka">यदी॒मिन्द्रं॒ शम्यृक्वा॑ण॒ आश॒तादिन्नामा॑नि य॒ज्ञिया॑नि दधिरे॥ १<span class="rvts2">.</span>०८७<span class="rvts2">.</span>०५</p>
<p class="Shloka">श्रि॒यसे॒ कं भा॒नुभि॒ सं मि॑मिक्षिरे॒ ते र॒श्मिभि॒स्त ऋक्व॑भिः सुखा॒दय॑।</p>
<p class="Shloka">ते वाशी॑मन्त इ॒ष्मिणो॒ अभी॑रवो वि॒द्रे प्रि॒यस्य॒ मारु॑तस्य॒ धाम्न॑॥ १<span class="rvts2">.</span>०८७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">आ वि॒द्युन्म॑द्भिर्मरुतः स्व॒र्कै रथे॑भिर्यात ऋष्टि॒मद्भि॒रश्व॑पर्णैः।</p>
<p class="Shloka">आ वर्षि॑ष्ठया न इ॒षा वयो॒ न प॑प्तता सुमायाः॥ १<span class="rvts2">.</span>०८८<span class="rvts2">.</span>०१</p>
<p class="Shloka">ते॑ऽरु॒णेभि॒र्वर॒मा पि॒शङ्गै॑ शु॒भे कं या॑न्ति रथ॒तूर्भि॒रश्वै॑।</p>
<p class="Shloka">रु॒क्मो न चि॒त्रः स्वधि॑तीवान्प॒व्या रथ॑स्य जङ्घनन्त॒ भूम॑॥ १<span class="rvts2">.</span>०८८<span class="rvts2">.</span>०२</p>
<p class="Shloka">श्रि॒ये कं वो॒ अधि॑ त॒नूषु॒ वाशी॑र्मे॒धा वना॒ न कृ॑णवन्त ऊ॒र्ध्वा।</p>
<p class="Shloka">यु॒ष्मभ्यं॒ कं म॑रुतः सुजातास्तुविद्यु॒म्नासो॑ धनयन्ते॒ अद्रि॑म्॥ १<span class="rvts2">.</span>०८८<span class="rvts2">.</span>०३</p>
<p class="Shloka">अहा॑नि॒ गृध्रा॒ पर्या व॒ आगु॑रि॒मां धियं॑ वार्का॒र्यां च॑ दे॒वीम्।</p>
<p class="Shloka">ब्रह्म॑ कृ॒ण्वन्तो॒ गोत॑मासो अ॒र्कैरू॒र्ध्वं नु॑नुद्र उत्स॒धिं पिब॑ध्यै॥ १<span class="rvts2">.</span>०८८<span class="rvts2">.</span>०४</p>
<p class="Shloka">ए॒तत्त्यन्न योज॑नमचेति स॒स्वर्ह॒ यन्म॑रुतो॒ गोत॑मो वः।</p>
<p class="Shloka">पश्य॒न्हिर॑ण्यचक्रा॒नयो॑दंष्ट्रान्वि॒धाव॑तो व॒राहू॑न्॥ १<span class="rvts2">.</span>०८८<span class="rvts2">.</span>०५</p>
<p class="Shloka">ए॒षा स्या वो॑ मरुतोऽनुभ॒र्त्री प्रति॑ ष्टोभति वा॒घतो॒ न वाणी॑।</p>
<p class="Shloka">अस्तो॑भय॒द्वृथा॑सा॒मनु॑ स्व॒धां गभ॑स्त्योः॥ १<span class="rvts2">.</span>०८८<span class="rvts2">.</span>०६</p>
<p class="Sub-Heading">सूक्त</p>
<p class="Shloka">आ नो॑ भ॒द्राः क्रत॑वो यन्तु वि॒श्वतोऽद॑ब्धासो॒ अप॑रीतास उ॒द्भिद॑।</p>
<p class="Shloka">दे॒वा नो॒ यथा॒ सद॒मिद्वृ॒धे अस॒न्नप्रा॑युवो रक्षि॒तारो॑ दि॒वेदि॑वे॥ १<span class="rvts2">.</span>०८९<span class="rvts2">.</span>०१</p>
<p class="Shloka">दे॒वानां॑ भ॒द्रा सु॑म॒तिरृ॑जूय॒तां दे॒वानां॑ रा॒तिर॒भि नो॒ नि व॑र्तताम्।</p>
<p class="Shloka">दे॒वानां॑ स॒ख्यमुप॑ सेदिमा व॒यं दे॒वा न॒ आयु॒ प्र ति॑रन्तु जी॒वसे॑॥ १<span class="rvts2">.</span>०८९<span class="rvts2">.</span>०२</p>
<p class="Shloka">तान्पूर्व॑या नि॒विदा॑ हूमहे व॒यं भगं॑ मि॒त्रमदि॑तिं॒ दक्ष॑म॒स्रिध॑म्।</p>
<p class="Shloka">अ॒र्य॒मणं॒ वरु॑णं॒ सोम॑म॒श्विना॒ सर॑स्वती नः सु॒भगा॒ मय॑स्करत्॥ १<span class="rvts2">.</span>०८९<span class="rvts2">.</span>०३</p>
<p class="Shloka">तन्नो॒ वातो॑ मयो॒भु वा॑तु भेष॒जं तन्मा॒ता पृ॑थि॒वी तत्पि॒ता द्यौः।</p>
<p class="Shloka">तद्ग्रावा॑णः सोम॒सुतो॑ मयो॒भुव॒स्तद॑श्विना शृणुतं धिष्ण्या यु॒वम्॥ १<span class="rvts2">.</span>०८९<span class="rvts2">.</span>०४</p>
<p class="Shloka">तमीशा॑नं॒ जग॑तस्त॒स्थुष॒स्पतिं॑ धियंजि॒न्वमव॑से हूमहे व॒यम्।</p>
<p class="Shloka">पू॒षा नो॒ यथा॒ वेद॑सा॒मस॑द्वृ॒धे र॑क्षि॒ता पा॒युरद॑ब्धः स्व॒स्तये॑॥ १<span class="rvts2">.</span>०८९<span class="rvts2">.</span>०५</p>
<p class="Shloka">स्व॒स्ति न॒ इन्द्रो॑ वृ॒द्धश्र॑वाः स्व॒स्ति न॑ पू॒षा वि॒श्ववे॑दाः।</p>
<p class="Shloka">स्व॒स्ति न॒स्तार्क्ष्यो॒ अरि॑ष्टनेमिः स्व॒स्ति नो॒ बृह॒स्पति॑र्दधातु॥ १<span class="rvts2">.</span>०८९<span class="rvts2">.</span>०६</p>
<p class="Shloka">पृष॑दश्वा म॒रुत॒ पृश्नि॑मातरः शुभं॒यावा॑नो वि॒दथे॑षु॒ जग्म॑यः।</p>
<p class="Shloka">अ॒ग्नि॒जि॒ह्वा मन॑व॒ सूर॑चक्षसो॒ विश्वे॑ नो दे॒वा अव॒सा ग॑मन्नि॒ह॥ १<span class="rvts2">.</span>०८९<span class="rvts2">.</span>०७</p>
<p class="Shloka">भ॒द्रं कर्णे॑भिः शृणुयाम देवा भ॒द्रं प॑श्येमा॒क्षभि॑र्यजत्राः।</p>
<p class="Shloka">स्थि॒रैरङ्गै॑स्तुष्टु॒वांस॑स्त॒नूभि॒र्व्य॑शेम दे॒वहि॑तं॒ यदायु॑॥ १<span class="rvts2">.</span>०८९<span class="rvts2">.</span>०८</p>
<p class="Shloka">श॒तमिन्नु श॒रदो॒ अन्ति॑ देवा॒ यत्रा॑ नश्च॒क्रा ज॒रसं॑ त॒नूना॑म्।</p>
<p class="Shloka">पु॒त्रासो॒ यत्र॑ पि॒तरो॒ भव॑न्ति॒ मा नो॑ म॒ध्या री॑रिष॒तायु॒र्गन्तो॑॥ १<span class="rvts2">.</span>०८९<span class="rvts2">.</span>०९</p>
<p class="Shloka">अदि॑ति॒र्द्यौरदि॑तिर॒न्तरि॑क्ष॒मदि॑तिर्मा॒ता स पि॒ता स पु॒त्रः।</p>
<p class="Shloka">विश्वे॑ दे॒वा अदि॑ति॒ पञ्च॒ जना॒ अदि॑तिर्जा॒तमदि॑ति॒र्जनि॑त्वम्॥ १<span class="rvts2">.</span>०८९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">ऋ॒जु॒नी॒ती नो॒ वरु॑णो मि॒त्रो न॑यतु वि॒द्वान्।</p>
<p class="Shloka">अ॒र्य॒मा दे॒वैः स॒जोषा॑॥ १<span class="rvts2">.</span>०९०<span class="rvts2">.</span>०१</p>
<p class="Shloka">ते हि वस्वो॒ वस॑वाना॒स्ते अप्र॑मूरा॒ महो॑भिः।</p>
<p class="Shloka">व्र॒ता र॑क्षन्ते वि॒श्वाहा॑॥ १<span class="rvts2">.</span>०९०<span class="rvts2">.</span>०२</p>
<p class="Shloka">ते अ॒स्मभ्यं॒ शर्म॑ यंसन्न॒मृता॒ मर्त्ये॑भ्यः।</p>
<p class="Shloka">बाध॑माना॒ अप॒ द्विष॑॥ १<span class="rvts2">.</span>०९०<span class="rvts2">.</span>०३</p>
<p class="Shloka">वि न॑ प॒थः सु॑वि॒ताय॑ चि॒यन्त्विन्द्रो॑ म॒रुत॑।</p>
<p class="Shloka">पू॒षा भगो॒ वन्द्या॑सः॥ १<span class="rvts2">.</span>०९०<span class="rvts2">.</span>०४</p>
<p class="Shloka">उ॒त नो॒ धियो॒ गोअ॑ग्रा॒ पूष॒न्विष्ण॒वेव॑यावः।</p>
<p class="Shloka">कर्ता॑ नः स्वस्ति॒मत॑॥ १<span class="rvts2">.</span>०९०<span class="rvts2">.</span>०५</p>
<p class="Shloka">मधु॒ वाता॑ ऋताय॒ते मधु॑ क्षरन्ति॒ सिन्ध॑वः।</p>
<p class="Shloka">माध्वी॑र्नः स॒न्त्वोष॑धीः॥ १<span class="rvts2">.</span>०९०<span class="rvts2">.</span>०६</p>
<p class="Shloka">मधु॒ नक्त॑मु॒तोषसो॒ मधु॑म॒त्पार्थि॑वं॒ रज॑।</p>
<p class="Shloka">मधु॒ द्यौर॑स्तु नः पि॒ता॥ १<span class="rvts2">.</span>०९०<span class="rvts2">.</span>०७</p>
<p class="Shloka">मधु॑मान्नो॒ वन॒स्पति॒र्मधु॑माँ अस्तु॒ सूर्य॑।</p>
<p class="Shloka">माध्वी॒र्गावो॑ भवन्तु नः॥ १<span class="rvts2">.</span>०९०<span class="rvts2">.</span>०८</p>
<p class="Shloka">शं नो॑ मि॒त्रः शं वरु॑ण॒ शं नो॑ भवत्वर्य॒मा।</p>
<p class="Shloka">शं न॒ इन्द्रो॒ बृह॒स्पति॒ शं नो॒ विष्णु॑रुरुक्र॒मः॥ १<span class="rvts2">.</span>०९०<span class="rvts2">.</span>०९</p>
<p class="Sub-Heading">सूक्त</p>
<p class="Shloka">त्वं सो॑म॒ प्र चि॑कितो मनी॒षा त्वं रजि॑ष्ठ॒मनु॑ नेषि॒ पन्था॑म्।</p>
<p class="Shloka">तव॒ प्रणी॑ती पि॒तरो॑ न इन्दो दे॒वेषु॒ रत्न॑मभजन्त॒ धीरा॑॥ १<span class="rvts2">.</span>०९१<span class="rvts2">.</span>०१</p>
<p class="Shloka">त्वं सो॑म॒ क्रतु॑भिः सु॒क्रतु॑र्भू॒स्त्वं दक्षै॑ सु॒दक्षो॑ वि॒श्ववे॑दाः।</p>
<p class="Shloka">त्वं वृषा॑ वृष॒त्वेभि॑र्महि॒त्वा द्यु॒म्नेभि॑र्द्यु॒म्न्य॑भवो नृ॒चक्षा॑॥ १<span class="rvts2">.</span>०९१<span class="rvts2">.</span>०२</p>
<p class="Shloka">राज्ञो॒ नु ते॒ वरु॑णस्य व्र॒तानि॑ बृ॒हद्ग॑भी॒रं तव॑ सोम॒ धाम॑।</p>
<p class="Shloka">शुचि॒ष्ट्वम॑सि प्रि॒यो न मि॒त्रो द॒क्षाय्यो॑ अर्य॒मेवा॑सि सोम॥ १<span class="rvts2">.</span>०९१<span class="rvts2">.</span>०३</p>
<p class="Shloka">या ते॒ धामा॑नि दि॒वि या पृ॑थि॒व्यां या पर्व॑ते॒ष्वोष॑धीष्व॒प्सु।</p>
<p class="Shloka">तेभि॑र्नो॒ विश्वै॑ सु॒मना॒ अहे॑ळ॒न्राज॑न्सोम॒ प्रति॑ ह॒व्या गृ॑भाय॥ १<span class="rvts2">.</span>०९१<span class="rvts2">.</span>०४</p>
<p class="Shloka">त्वं सो॑मासि॒ सत्प॑ति॒स्त्वं राजो॒त वृ॑त्र॒हा।</p>
<p class="Shloka">त्वं भ॒द्रो अ॑सि॒ क्रतु॑॥ १<span class="rvts2">.</span>०९१<span class="rvts2">.</span>०५</p>
<p class="Shloka">त्वं च॑ सोम नो॒ वशो॑ जी॒वातुं॒ न म॑रामहे।</p>
<p class="Shloka">प्रि॒यस्तो॑त्रो॒ वन॒स्पति॑॥ १<span class="rvts2">.</span>०९१<span class="rvts2">.</span>०६</p>
<p class="Shloka">त्वं सो॑म म॒हे भगं॒ त्वं यून॑ ऋताय॒ते।</p>
<p class="Shloka">दक्षं॑ दधासि जी॒वसे॑॥ १<span class="rvts2">.</span>०९१<span class="rvts2">.</span>०७</p>
<p class="Shloka">त्वं न॑ सोम वि॒श्वतो॒ रक्षा॑ राजन्नघाय॒तः।</p>
<p class="Shloka">न रि॑ष्ये॒त्त्वाव॑त॒ सखा॑॥ १<span class="rvts2">.</span>०९१<span class="rvts2">.</span>०८</p>
<p class="Shloka">सोम॒ यास्ते॑ मयो॒भुव॑ ऊ॒तय॒ सन्ति॑ दा॒शुषे॑।</p>
<p class="Shloka">ताभि॑र्नोऽवि॒ता भ॑व॥ १<span class="rvts2">.</span>०९१<span class="rvts2">.</span>०९</p>
<p class="Shloka">इ॒मं य॒ज्ञमि॒दं वचो॑ जुजुषा॒ण उ॒पाग॑हि।</p>
<p class="Shloka">सोम॒ त्वं नो॑ वृ॒धे भ॑व॥ १<span class="rvts2">.</span>०९१<span class="rvts2">.</span>१०</p>
<p class="Shloka">सोम॑ गी॒र्भिष्ट्वा॑ व॒यं व॒र्धया॑मो वचो॒विद॑।</p>
<p class="Shloka">सु॒मृ॒ळी॒को न॒ आ वि॑श॥ १<span class="rvts2">.</span>०९१<span class="rvts2">.</span>११</p>
<p class="Shloka">ग॒य॒स्फानो॑ अमीव॒हा व॑सु॒वित्पु॑ष्टि॒वर्ध॑नः।</p>
<p class="Shloka">सु॒मि॒त्रः सो॑म नो भव॥ १<span class="rvts2">.</span>०९१<span class="rvts2">.</span>१२</p>
<p class="Shloka">सोम॑ रार॒न्धि नो॑ हृ॒दि गावो॒ न यव॑से॒ष्वा।</p>
<p class="Shloka">मर्य॑ इव॒ स्व ओ॒क्ये॑॥ १<span class="rvts2">.</span>०९१<span class="rvts2">.</span>१३</p>
<p class="Shloka">यः सो॑म स॒ख्ये तव॑ रा॒रण॑द्देव॒ मर्त्य॑।</p>
<p class="Shloka">तं दक्ष॑ सचते क॒विः॥ १<span class="rvts2">.</span>०९१<span class="rvts2">.</span>१४</p>
<p class="Shloka">उ॒रु॒ष्या णो॑ अ॒भिश॑स्ते॒ सोम॒ नि पा॒ह्यंह॑सः।</p>
<p class="Shloka">सखा॑ सु॒शेव॑ एधि नः॥ १<span class="rvts2">.</span>०९१<span class="rvts2">.</span>१५</p>
<p class="Shloka">आ प्या॑यस्व॒ समे॑तु ते वि॒श्वत॑ सोम॒ वृष्ण्य॑म्।</p>
<p class="Shloka">भवा॒ वाज॑स्य संग॒थे॥ १<span class="rvts2">.</span>०९१<span class="rvts2">.</span>१६</p>
<p class="Shloka">आ प्या॑यस्व मदिन्तम॒ सोम॒ विश्वे॑भिरं॒शुभि॑।</p>
<p class="Shloka">भवा॑ नः सु॒श्रव॑स्तम॒ सखा॑ वृ॒धे॥ १<span class="rvts2">.</span>०९१<span class="rvts2">.</span>१७</p>
<p class="Shloka">सं ते॒ पयां॑सि॒ समु॑ यन्तु॒ वाजा॒ सं वृष्ण्या॑न्यभिमाति॒षाह॑।</p>
<p class="Shloka">आ॒प्याय॑मानो अ॒मृता॑य सोम दि॒वि श्रवां॑स्युत्त॒मानि॑ धिष्व॥ १<span class="rvts2">.</span>०९१<span class="rvts2">.</span>१८</p>
<p class="Shloka">या ते॒ धामा॑नि ह॒विषा॒ यज॑न्ति॒ ता ते॒ विश्वा॑ परि॒भूर॑स्तु य॒ज्ञम्।</p>
<p class="Shloka">ग॒य॒स्फान॑ प्र॒तर॑णः सु॒वीरोऽवी॑रहा॒ प्र च॑रा सोम॒ दुर्या॑न्॥ १<span class="rvts2">.</span>०९१<span class="rvts2">.</span>१९</p>
<p class="Shloka">सोमो॑ धे॒नुं सोमो॒ अर्व॑न्तमा॒शुं सोमो॑ वी॒रं क॑र्म॒ण्यं॑ ददाति।</p>
<p class="Shloka">सा॒द॒न्यं॑ विद॒थ्यं॑ स॒भेयं॑ पितृ॒श्रव॑णं॒ यो ददा॑शदस्मै॥ १<span class="rvts2">.</span>०९१<span class="rvts2">.</span>२०</p>
<p class="Shloka">अषा॑ळ्हं यु॒त्सु पृत॑नासु॒ पप्रिं॑ स्व॒र्षाम॒प्सां वृ॒जन॑स्य गो॒पाम्।</p>
<p class="Shloka">भ॒रे॒षु॒जां सु॑क्षि॒तिं सु॒श्रव॑सं॒ जय॑न्तं॒ त्वामनु॑ मदेम सोम॥ १<span class="rvts2">.</span>०९१<span class="rvts2">.</span>२१</p>
<p class="Shloka">त्वमि॒मा ओष॑धीः सोम॒ विश्वा॒स्त्वम॒पो अ॑जनय॒स्त्वं गाः।</p>
<p class="Shloka">त्वमा त॑तन्थो॒र्व१न्तरि॑क्षं॒ त्वं ज्योति॑षा॒ वि तमो॑ ववर्थ॥ १<span class="rvts2">.</span>०९१<span class="rvts2">.</span>२२</p>
<p class="Shloka">दे॒वेन॑ नो॒ मन॑सा देव सोम रा॒यो भा॒गं स॑हसावन्न॒भि यु॑ध्य।</p>
<p class="Shloka">मा त्वा त॑न॒दीशि॑षे वी॒र्य॑स्यो॒भये॑भ्य॒ प्र चि॑कित्सा॒ गवि॑ष्टौ॥ १<span class="rvts2">.</span>०९१<span class="rvts2">.</span>२३</p>
<p class="Sub-Heading">सूक्त</p>
<p class="Shloka">ए॒ता उ॒ त्या उ॒षस॑ के॒तुम॑क्रत॒ पूर्वे॒ अर्धे॒ रज॑सो भा॒नुम॑ञ्जते।</p>
<p class="Shloka">नि॒ष्कृ॒ण्वा॒ना आयु॑धानीव धृ॒ष्णव॒ प्रति॒ गावोऽरु॑षीर्यन्ति मा॒तर॑॥ १<span class="rvts2">.</span>०९२<span class="rvts2">.</span>०१</p>
<p class="Shloka">उद॑पप्तन्नरु॒णा भा॒नवो॒ वृथा॑ स्वा॒युजो॒ अरु॑षी॒र्गा अ॑युक्षत।</p>
<p class="Shloka">अक्र॑न्नु॒षासो॑ व॒युना॑नि पू॒र्वथा॒ रुश॑न्तं भा॒नुमरु॑षीरशिश्रयुः॥ १<span class="rvts2">.</span>०९२<span class="rvts2">.</span>०२</p>
<p class="Shloka">अर्च॑न्ति॒ नारी॑र॒पसो॒ न वि॒ष्टिभि॑ समा॒नेन॒ योज॑ने॒ना प॑रा॒वत॑।</p>
<p class="Shloka">इषं॒ वह॑न्तीः सु॒कृते॑ सु॒दान॑वे॒ विश्वेदह॒ यज॑मानाय सुन्व॒ते॥ १<span class="rvts2">.</span>०९२<span class="rvts2">.</span>०३</p>
<p class="Shloka">अधि॒ पेशां॑सि वपते नृ॒तूरि॒वापो॑र्णुते॒ वक्ष॑ उ॒स्रेव॒ बर्ज॑हम्।</p>
<p class="Shloka">ज्योति॒र्विश्व॑स्मै॒ भुव॑नाय कृण्व॒ती गावो॒ न व्र॒जं व्यु१षा आ॑व॒र्तम॑॥ १<span class="rvts2">.</span>०९२<span class="rvts2">.</span>०४</p>
<p class="Shloka">प्रत्य॒र्ची रुश॑दस्या अदर्शि॒ वि ति॑ष्ठते॒ बाध॑ते कृ॒ष्णमभ्व॑म्।</p>
<p class="Shloka">स्वरुं॒ न पेशो॑ वि॒दथे॑ष्व॒ञ्जञ्चि॒त्रं दि॒वो दु॑हि॒ता भा॒नुम॑श्रेत्॥ १<span class="rvts2">.</span>०९२<span class="rvts2">.</span>०५</p>
<p class="Shloka">अता॑रिष्म॒ तम॑सस्पा॒रम॒स्योषा उ॒च्छन्ती॑ व॒युना॑ कृणोति।</p>
<p class="Shloka">श्रि॒ये छन्दो॒ न स्म॑यते विभा॒ती सु॒प्रती॑का सौमन॒साया॑जीगः॥ १<span class="rvts2">.</span>०९२<span class="rvts2">.</span>०६</p>
<p class="Shloka">भास्व॑ती ने॒त्री सू॒नृता॑नां दि॒वः स्त॑वे दुहि॒ता गोत॑मेभिः।</p>
<p class="Shloka">प्र॒जाव॑तो नृ॒वतो॒ अश्व॑बुध्या॒नुषो॒ गोअ॑ग्राँ॒ उप॑ मासि॒ वाजा॑न्॥ १<span class="rvts2">.</span>०९२<span class="rvts2">.</span>०७</p>
<p class="Shloka">उष॒स्तम॑श्यां य॒शसं॑ सु॒वीरं॑ दा॒सप्र॑वर्गं र॒यिमश्व॑बुध्यम्।</p>
<p class="Shloka">सु॒दंस॑सा॒ श्रव॑सा॒ या वि॒भासि॒ वाज॑प्रसूता सुभगे बृ॒हन्त॑म्॥ १<span class="rvts2">.</span>०९२<span class="rvts2">.</span>०८</p>
<p class="Shloka">विश्वा॑नि दे॒वी भुव॑नाभि॒चक्ष्या॑ प्रती॒ची चक्षु॑रुर्वि॒या वि भा॑ति।</p>
<p class="Shloka">विश्वं॑ जी॒वं च॒रसे॑ बो॒धय॑न्ती॒ विश्व॑स्य॒ वाच॑मविदन्मना॒योः॥ १<span class="rvts2">.</span>०९२<span class="rvts2">.</span>०९</p>
<p class="Shloka">पुन॑पुन॒र्जाय॑माना पुरा॒णी स॑मा॒नं वर्ण॑म॒भि शुम्भ॑माना।</p>
<p class="Shloka">श्व॒घ्नीव॑ कृ॒त्नुर्विज॑ आमिना॒ना मर्त॑स्य दे॒वी ज॒रय॒न्त्यायु॑॥ १<span class="rvts2">.</span>०९२<span class="rvts2">.</span>१०</p>
<p class="Shloka">व्यू॒र्ण्व॒ती दि॒वो अन्ताँ॑ अबो॒ध्यप॒ स्वसा॑रं सनु॒तर्यु॑योति।</p>
<p class="Shloka">प्र॒मि॒न॒ती म॑नु॒ष्या॑ यु॒गानि॒ योषा॑ जा॒रस्य॒ चक्ष॑सा॒ वि भा॑ति॥ १<span class="rvts2">.</span>०९२<span class="rvts2">.</span>११</p>
<p class="Shloka">प॒शून्न चि॒त्रा सु॒भगा॑ प्रथा॒ना सिन्धु॒र्न क्षोद॑ उर्वि॒या व्य॑श्वैत्।</p>
<p class="Shloka">अमि॑नती॒ दैव्या॑नि व्र॒तानि॒ सूर्य॑स्य चेति र॒श्मिभि॑र्दृशा॒ना॥ १<span class="rvts2">.</span>०९२<span class="rvts2">.</span>१२</p>
<p class="Shloka">उष॒स्तच्चि॒त्रमा भ॑रा॒स्मभ्यं॑ वाजिनीवति।</p>
<p class="Shloka">येन॑ तो॒कं च॒ तन॑यं च॒ धाम॑हे॥ १<span class="rvts2">.</span>०९२<span class="rvts2">.</span>१३</p>
<p class="Shloka">उषो॑ अ॒द्येह गो॑म॒त्यश्वा॑वति विभावरि।</p>
<p class="Shloka">रे॒वद॒स्मे व्यु॑च्छ सूनृतावति॥ १<span class="rvts2">.</span>०९२<span class="rvts2">.</span>१४</p>
<p class="Shloka">यु॒क्ष्वा हि वा॑जिनीव॒त्यश्वाँ॑ अ॒द्यारु॒णाँ उ॑षः।</p>
<p class="Shloka">अथा॑ नो॒ विश्वा॒ सौभ॑गा॒न्या व॑ह॥ १<span class="rvts2">.</span>०९२<span class="rvts2">.</span>१५</p>
<p class="Shloka">अश्वि॑ना व॒र्तिर॒स्मदा गोम॑द्दस्रा॒ हिर॑ण्यवत्।</p>
<p class="Shloka">अ॒र्वाग्रथं॒ सम॑नसा॒ नि य॑च्छतम्॥ १<span class="rvts2">.</span>०९२<span class="rvts2">.</span>१६</p>
<p class="Shloka">यावि॒त्था श्लोक॒मा दि॒वो ज्योति॒र्जना॑य च॒क्रथु॑।</p>
<p class="Shloka">आ न॒ ऊर्जं॑ वहतमश्विना यु॒वम्॥ १<span class="rvts2">.</span>०९२<span class="rvts2">.</span>१७</p>
<p class="Shloka">एह दे॒वा म॑यो॒भुवा॑ द॒स्रा हिर॑ण्यवर्तनी।</p>
<p class="Shloka">उ॒ष॒र्बुधो॑ वहन्तु॒ सोम॑पीतये॥ १<span class="rvts2">.</span>०९२<span class="rvts2">.</span>१८</p>
<p class="Sub-Heading">सूक्त</p>
<p class="Shloka">अग्नी॑षोमावि॒मं सु मे॑ शृणु॒तं वृ॑षणा॒ हव॑म्।</p>
<p class="Shloka">प्रति॑ सू॒क्तानि॑ हर्यतं॒ भव॑तं दा॒शुषे॒ मय॑॥ १<span class="rvts2">.</span>०९३<span class="rvts2">.</span>०१</p>
<p class="Shloka">अग्नी॑षोमा॒ यो अ॒द्य वा॑मि॒दं वच॑ सप॒र्यति॑।</p>
<p class="Shloka">तस्मै॑ धत्तं सु॒वीर्यं॒ गवां॒ पोषं॒ स्वश्व्य॑म्॥ १<span class="rvts2">.</span>०९३<span class="rvts2">.</span>०२</p>
<p class="Shloka">अग्नी॑षोमा॒ य आहु॑तिं॒ यो वां॒ दाशा॑द्ध॒विष्कृ॑तिम्।</p>
<p class="Shloka">स प्र॒जया॑ सु॒वीर्यं॒ विश्व॒मायु॒र्व्य॑श्नवत्॥ १<span class="rvts2">.</span>०९३<span class="rvts2">.</span>०३</p>
<p class="Shloka">अग्नी॑षोमा॒ चेति॒ तद्वी॒र्यं॑ वां॒ यदमु॑ष्णीतमव॒सं प॒णिं गाः।</p>
<p class="Shloka">अवा॑तिरतं॒ बृस॑यस्य॒ शेषोऽवि॑न्दतं॒ ज्योति॒रेकं॑ ब॒हुभ्य॑॥ १<span class="rvts2">.</span>०९३<span class="rvts2">.</span>०४</p>
<p class="Shloka">यु॒वमे॒तानि॑ दि॒वि रो॑च॒नान्य॒ग्निश्च॑ सोम॒ सक्र॑तू अधत्तम्।</p>
<p class="Shloka">यु॒वं सिन्धूँ॑र॒भिश॑स्तेरव॒द्यादग्नी॑षोमा॒वमु॑ञ्चतं गृभी॒तान्॥ १<span class="rvts2">.</span>०९३<span class="rvts2">.</span>०५</p>
<p class="Shloka">आन्यं दि॒वो मा॑त॒रिश्वा॑ जभा॒राम॑थ्नाद॒न्यं परि॑ श्ये॒नो अद्रे॑।</p>
<p class="Shloka">अग्नी॑षोमा॒ ब्रह्म॑णा वावृधा॒नोरुं य॒ज्ञाय॑ चक्रथुरु लो॒कम्॥ १<span class="rvts2">.</span>०९३<span class="rvts2">.</span>०६</p>
<p class="Shloka">अग्नी॑षोमा ह॒विष॒ प्रस्थि॑तस्य वी॒तं हर्य॑तं वृषणा जु॒षेथा॑म्।</p>
<p class="Shloka">सु॒शर्मा॑णा॒ स्वव॑सा॒ हि भू॒तमथा॑ धत्तं॒ यज॑मानाय॒ शं योः॥ १<span class="rvts2">.</span>०९३<span class="rvts2">.</span>०७</p>
<p class="Shloka">यो अ॒ग्नीषोमा॑ ह॒विषा॑ सप॒र्याद्दे॑व॒द्रीचा॒ मन॑सा॒ यो घृ॒तेन॑।</p>
<p class="Shloka">तस्य॑ व्र॒तं र॑क्षतं पा॒तमंह॑सो वि॒शे जना॑य॒ महि॒ शर्म॑ यच्छतम्॥ १<span class="rvts2">.</span>०९३<span class="rvts2">.</span>०८</p>
<p class="Shloka">अग्नी॑षोमा॒ सवे॑दसा॒ सहू॑ती वनतं॒ गिर॑।</p>
<p class="Shloka">सं दे॑व॒त्रा ब॑भूवथुः॥ १<span class="rvts2">.</span>०९३<span class="rvts2">.</span>०९</p>
<p class="Shloka">अग्नी॑षोमाव॒नेन॑ वां॒ यो वां॑ घृ॒तेन॒ दाश॑ति।</p>
<p class="Shloka">तस्मै॑ दीदयतं बृ॒हत्॥ १<span class="rvts2">.</span>०९३<span class="rvts2">.</span>१०</p>
<p class="Shloka">अग्नी॑षोमावि॒मानि॑ नो यु॒वं ह॒व्या जु॑जोषतम्।</p>
<p class="Shloka">आ या॑त॒मुप॑ न॒ सचा॑॥ १<span class="rvts2">.</span>०९३<span class="rvts2">.</span>११</p>
<p class="Shloka">अग्नी॑षोमा पिपृ॒तमर्व॑तो न॒ आ प्या॑यन्तामु॒स्रिया॑ हव्य॒सूद॑।</p>
<p class="Shloka">अ॒स्मे बला॑नि म॒घव॑त्सु धत्तं कृणु॒तं नो॑ अध्व॒रं श्रु॑ष्टि॒मन्त॑म्॥ १<span class="rvts2">.</span>०९३<span class="rvts2">.</span>१२</p>
<p class="Sub-Heading">सूक्त</p>
<p class="Shloka">इ॒मं स्तोम॒मर्ह॑ते जा॒तवे॑दसे॒ रथ॑मिव॒ सं म॑हेमा मनी॒षया॑।</p>
<p class="Shloka">भ॒द्रा हि न॒ प्रम॑तिरस्य सं॒सद्यग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०१</p>
<p class="Shloka">यस्मै॒ त्वमा॒यज॑से॒ स सा॑धत्यन॒र्वा क्षे॑ति॒ दध॑ते सु॒वीर्य॑म्।</p>
<p class="Shloka">स तू॑ताव॒ नैन॑मश्नोत्यंह॒तिरग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०२</p>
<p class="Shloka">श॒केम॑ त्वा स॒मिधं॑ सा॒धया॒ धिय॒स्त्वे दे॒वा ह॒विर॑द॒न्त्याहु॑तम्।</p>
<p class="Shloka">त्वमा॑दि॒त्याँ आ व॑ह॒ तान्ह्यु१श्मस्यग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०३</p>
<p class="Shloka">भरा॑मे॒ध्मं कृ॒णवा॑मा ह॒वींषि॑ ते चि॒तय॑न्त॒ पर्व॑णापर्वणा व॒यम्।</p>
<p class="Shloka">जी॒वात॑वे प्रत॒रं सा॑धया॒ धियोऽग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०४</p>
<p class="Shloka">वि॒शां गो॒पा अ॑स्य चरन्ति ज॒न्तवो॑ द्वि॒पच्च॒ यदु॒त चतु॑ष्पद॒क्तुभि॑।</p>
<p class="Shloka">चि॒त्रः प्र॑के॒त उ॒षसो॑ म॒हाँ अ॒स्यग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०५</p>
<p class="Shloka">त्वम॑ध्व॒र्युरु॒त होता॑सि पू॒र्व्यः प्र॑शा॒स्ता पोता॑ ज॒नुषा॑ पु॒रोहि॑तः।</p>
<p class="Shloka">विश्वा॑ वि॒द्वाँ आर्त्वि॑ज्या धीर पुष्य॒स्यग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०६</p>
<p class="Shloka">यो वि॒श्वत॑ सु॒प्रती॑कः स॒दृङ्ङसि॑ दू॒रे चि॒त्सन्त॒ळिदि॒वाति॑ रोचसे।</p>
<p class="Shloka">रात्र्या॑श्चि॒दन्धो॒ अति॑ देव पश्य॒स्यग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०७</p>
<p class="Shloka">पूर्वो॑ देवा भवतु सुन्व॒तो रथो॒ऽस्माकं॒ शंसो॑ अ॒भ्य॑स्तु दू॒ढ्य॑।</p>
<p class="Shloka">तदा जा॑नीतो॒त पु॑ष्यता॒ वचोऽग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०८</p>
<p class="Shloka">व॒धैर्दु॒शंसाँ॒ अप॑ दू॒ढ्यो॑ जहि दू॒रे वा॒ ये अन्ति॑ वा॒ के चि॑द॒त्रिण॑।</p>
<p class="Shloka">अथा॑ य॒ज्ञाय॑ गृण॒ते सु॒गं कृ॒ध्यग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>०९</p>
<p class="Shloka">यदयु॑क्था अरु॒षा रोहि॑ता॒ रथे॒ वात॑जूता वृष॒भस्ये॑व ते॒ रव॑।</p>
<p class="Shloka">आदि॑न्वसि व॒निनो॑ धू॒मके॑तु॒नाग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>१०</p>
<p class="Shloka">अध॑ स्व॒नादु॒त बि॑भ्युः पत॒त्रिणो॑ द्र॒प्सा यत्ते॑ यव॒सादो॒ व्यस्थि॑रन्।</p>
<p class="Shloka">सु॒गं तत्ते॑ ताव॒केभ्यो॒ रथे॒भ्योऽग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>११</p>
<p class="Shloka">अ॒यं मि॒त्रस्य॒ वरु॑णस्य॒ धाय॑सेऽवया॒तां म॒रुतां॒ हेळो॒ अद्भु॑तः।</p>
<p class="Shloka">मृ॒ळा सु नो॒ भूत्वे॑षां॒ मन॒ पुन॒रग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>१२</p>
<p class="Shloka">दे॒वो दे॒वाना॑मसि मि॒त्रो अद्भु॑तो॒ वसु॒र्वसू॑नामसि॒ चारु॑रध्व॒रे।</p>
<p class="Shloka">शर्म॑न्स्याम॒ तव॑ स॒प्रथ॑स्त॒मेऽग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>१३</p>
<p class="Shloka">तत्ते॑ भ॒द्रं यत्समि॑द्ध॒ स्वे दमे॒ सोमा॑हुतो॒ जर॑से मृळ॒यत्त॑मः।</p>
<p class="Shloka">दधा॑सि॒ रत्नं॒ द्रवि॑णं च दा॒शुषेऽग्ने॑ स॒ख्ये मा रि॑षामा व॒यं तव॑॥ १<span class="rvts2">.</span>०९४<span class="rvts2">.</span>१४</p>
<p class="Shloka">यस्मै॒ त्वं सु॑द्रविणो॒ ददा॑शोऽनागा॒स्त्वम॑दिते स॒र्वता॑ता।</p>
<p class="Shloka">यं भ॒द्रेण॒ शव॑सा चो॒दया॑सि प्र॒जाव॑ता॒ राध॑सा॒ ते स्या॑म॥ १<span class="rvts2">.</span>०९४<span class="rvts2">.</span>१५</p>
<p class="Shloka">स त्वम॑ग्ने सौभग॒त्वस्य॑ वि॒द्वान॒स्माक॒मायु॒ प्र ति॑रे॒ह दे॑व।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>०९४<span class="rvts2">.</span>१६</p>
<p class="Sub-Heading">सूक्त</p>
<p class="Shloka">द्वे विरू॑पे चरत॒ स्वर्थे॑ अ॒न्यान्या॑ व॒त्समुप॑ धापयेते।</p>
<p class="Shloka">हरि॑र॒न्यस्यां॒ भव॑ति स्व॒धावा॑ञ्छु॒क्रो अ॒न्यस्यां॑ ददृशे सु॒वर्चा॑॥ १<span class="rvts2">.</span>०९५<span class="rvts2">.</span>०१</p>
<p class="Shloka">दशे॒मं त्वष्टु॑र्जनयन्त॒ गर्भ॒मत॑न्द्रासो युव॒तयो॒ विभृ॑त्रम्।</p>
<p class="Shloka">ति॒ग्मानी॑कं॒ स्वय॑शसं॒ जने॑षु वि॒रोच॑मानं॒ परि॑ षीं नयन्ति॥ १<span class="rvts2">.</span>०९५<span class="rvts2">.</span>०२</p>
<p class="Shloka">त्रीणि॒ जाना॒ परि॑ भूषन्त्यस्य समु॒द्र एकं॑ दि॒व्येक॑म॒प्सु।</p>
<p class="Shloka">पूर्वा॒मनु॒ प्र दिशं॒ पार्थि॑वानामृ॒तून्प्र॒शास॒द्वि द॑धावनु॒ष्ठु॥ १<span class="rvts2">.</span>०९५<span class="rvts2">.</span>०३</p>
<p class="Shloka">क इ॒मं वो॑ नि॒ण्यमा चि॑केत व॒त्सो मा॒तॄर्ज॑नयत स्व॒धाभि॑।</p>
<p class="Shloka">ब॒ह्वी॒नां गर्भो॑ अ॒पसा॑मु॒पस्था॑न्म॒हान्क॒विर्निश्च॑रति स्व॒धावा॑न्॥ १<span class="rvts2">.</span>०९५<span class="rvts2">.</span>०४</p>
<p class="Shloka">आ॒विष्ट्यो॑ वर्धते॒ चारु॑रासु जि॒ह्माना॑मू॒र्ध्वः स्वय॑शा उ॒पस्थे॑।</p>
<p class="Shloka">उ॒भे त्वष्टु॑र्बिभ्यतु॒र्जाय॑मानात्प्रती॒ची सिं॒हं प्रति॑ जोषयेते॥ १<span class="rvts2">.</span>०९५<span class="rvts2">.</span>०५</p>
<p class="Shloka">उ॒भे भ॒द्रे जो॑षयेते॒ न मेने॒ गावो॒ न वा॒श्रा उप॑ तस्थु॒रेवै॑।</p>
<p class="Shloka">स दक्षा॑णां॒ दक्ष॑पतिर्बभूवा॒ञ्जन्ति॒ यं द॑क्षिण॒तो ह॒विर्भि॑॥ १<span class="rvts2">.</span>०९५<span class="rvts2">.</span>०६</p>
<p class="Shloka">उद्यं॑यमीति सवि॒तेव॑ बा॒हू उ॒भे सिचौ॑ यतते भी॒म ऋ॒ञ्जन्।</p>
<p class="Shloka">उच्छु॒क्रमत्क॑मजते सि॒मस्मा॒न्नवा॑ मा॒तृभ्यो॒ वस॑ना जहाति॥ १<span class="rvts2">.</span>०९५<span class="rvts2">.</span>०७</p>
<p class="Shloka">त्वे॒षं रू॒पं कृ॑णुत॒ उत्त॑रं॒ यत्स॑म्पृञ्चा॒नः सद॑ने॒ गोभि॑र॒द्भिः।</p>
<p class="Shloka">क॒विर्बु॒ध्नं परि॑ मर्मृज्यते॒ धीः सा दे॒वता॑ता॒ समि॑तिर्बभूव॥ १<span class="rvts2">.</span>०९५<span class="rvts2">.</span>०८</p>
<p class="Shloka">उ॒रु ते॒ ज्रय॒ पर्ये॑ति बु॒ध्नं वि॒रोच॑मानं महि॒षस्य॒ धाम॑।</p>
<p class="Shloka">विश्वे॑भिरग्ने॒ स्वय॑शोभिरि॒द्धोऽद॑ब्धेभिः पा॒युभि॑ पाह्य॒स्मान्॥ १<span class="rvts2">.</span>०९५<span class="rvts2">.</span>०९</p>
<p class="Shloka">धन्व॒न्स्रोत॑ कृणुते गा॒तुमू॒र्मिं शु॒क्रैरू॒र्मिभि॑र॒भि न॑क्षति॒ क्षाम्।</p>
<p class="Shloka">विश्वा॒ सना॑नि ज॒ठरे॑षु धत्ते॒ऽन्तर्नवा॑सु चरति प्र॒सूषु॑॥ १<span class="rvts2">.</span>०९५<span class="rvts2">.</span>१०</p>
<p class="Shloka">ए॒वा नो॑ अग्ने स॒मिधा॑ वृधा॒नो रे॒वत्पा॑वक॒ श्रव॑से॒ वि भा॑हि।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>०९५<span class="rvts2">.</span>११</p>
<p class="Sub-Heading">सूक्त</p>
<p class="Shloka">स प्र॒त्नथा॒ सह॑सा॒ जाय॑मानः स॒द्यः काव्या॑नि॒ बळ॑धत्त॒ विश्वा॑।</p>
<p class="Shloka">आप॑श्च मि॒त्रं धि॒षणा॑ च साधन्दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०१</p>
<p class="Shloka">स पूर्व॑या नि॒विदा॑ क॒व्यता॒योरि॒माः प्र॒जा अ॑जनय॒न्मनू॑नाम्।</p>
<p class="Shloka">वि॒वस्व॑ता॒ चक्ष॑सा॒ द्याम॒पश्च॑ दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०२</p>
<p class="Shloka">तमी॑ळत प्रथ॒मं य॑ज्ञ॒साधं॒ विश॒ आरी॒राहु॑तमृञ्जसा॒नम्।</p>
<p class="Shloka">ऊ॒र्जः पु॒त्रं भ॑र॒तं सृ॒प्रदा॑नुं दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०३</p>
<p class="Shloka">स मा॑त॒रिश्वा॑ पुरु॒वार॑पुष्टिर्वि॒दद्गा॒तुं तन॑याय स्व॒र्वित्।</p>
<p class="Shloka">वि॒शां गो॒पा ज॑नि॒ता रोद॑स्योर्दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०४</p>
<p class="Shloka">नक्तो॒षासा॒ वर्ण॑मा॒मेम्या॑ने धा॒पये॑ते॒ शिशु॒मेकं॑ समी॒ची।</p>
<p class="Shloka">द्यावा॒क्षामा॑ रु॒क्मो अ॒न्तर्वि भा॑ति दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०५</p>
<p class="Shloka">रा॒यो बु॒ध्नः सं॒गम॑नो॒ वसू॑नां य॒ज्ञस्य॑ के॒तुर्म॑न्म॒साध॑नो॒ वेः।</p>
<p class="Shloka">अ॒मृ॒त॒त्वं रक्ष॑माणास एनं दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०६</p>
<p class="Shloka">नू च॑ पु॒रा च॒ सद॑नं रयी॒णां जा॒तस्य॑ च॒ जाय॑मानस्य च॒ क्षाम्।</p>
<p class="Shloka">स॒तश्च॑ गो॒पां भव॑तश्च॒ भूरे॑र्दे॒वा अ॒ग्निं धा॑रयन्द्रविणो॒दाम्॥ १<span class="rvts2">.</span>०९६<span class="rvts2">.</span>०७</p>
<p class="Shloka">द्र॒वि॒णो॒दा द्रवि॑णसस्तु॒रस्य॑ द्रविणो॒दाः सन॑रस्य॒ प्र यं॑सत्।</p>
<p class="Shloka">द्र॒वि॒णो॒दा वी॒रव॑ती॒मिषं॑ नो द्रविणो॒दा रा॑सते दी॒र्घमायु॑॥ १<span class="rvts2">.</span>०९६<span class="rvts2">.</span>०८</p>
<p class="Shloka">ए॒वा नो॑ अग्ने स॒मिधा॑ वृधा॒नो रे॒वत्पा॑वक॒ श्रव॑से॒ वि भा॑हि।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>०९६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अप॑ न॒ शोशु॑चद॒घमग्ने॑ शुशु॒ग्ध्या र॒यिम्।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०१</p>
<p class="Shloka">सु॒क्षे॒त्रि॒या सु॑गातु॒या व॑सू॒या च॑ यजामहे।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०२</p>
<p class="Shloka">प्र यद्भन्दि॑ष्ठ एषां॒ प्रास्माका॑सश्च सू॒रय॑।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०३</p>
<p class="Shloka">प्र यत्ते॑ अग्ने सू॒रयो॒ जाये॑महि॒ प्र ते॑ व॒यम्।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०४</p>
<p class="Shloka">प्र यद॒ग्नेः सह॑स्वतो वि॒श्वतो॒ यन्ति॑ भा॒नव॑।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०५</p>
<p class="Shloka">त्वं हि वि॑श्वतोमुख वि॒श्वत॑ परि॒भूरसि॑।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०६</p>
<p class="Shloka">द्विषो॑ नो विश्वतोमु॒खाति॑ ना॒वेव॑ पारय।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०७</p>
<p class="Shloka">स न॒ सिन्धु॑मिव ना॒वयाति॑ पर्षा स्व॒स्तये॑।</p>
<p class="Shloka">अप॑ न॒ शोशु॑चद॒घम्॥ १<span class="rvts2">.</span>०९७<span class="rvts2">.</span>०८</p>
<p class="Sub-Heading">सूक्त</p>
<p class="Shloka">वै॒श्वा॒न॒रस्य॑ सुम॒तौ स्या॑म॒ राजा॒ हि कं॒ भुव॑नानामभि॒श्रीः।</p>
<p class="Shloka">इ॒तो जा॒तो विश्व॑मि॒दं वि च॑ष्टे वैश्वान॒रो य॑तते॒ सूर्ये॑ण॥ १<span class="rvts2">.</span>०९८<span class="rvts2">.</span>०१</p>
<p class="Shloka">पृ॒ष्टो दि॒वि पृ॒ष्टो अ॒ग्निः पृ॑थि॒व्यां पृ॒ष्टो विश्वा॒ ओष॑धी॒रा वि॑वेश।</p>
<p class="Shloka">वै॒श्वा॒न॒रः सह॑सा पृ॒ष्टो अ॒ग्निः स नो॒ दिवा॒ स रि॒षः पा॑तु॒ नक्त॑म्॥ १<span class="rvts2">.</span>०९८<span class="rvts2">.</span>०२</p>
<p class="Shloka">वैश्वा॑नर॒ तव॒ तत्स॒त्यम॑स्त्व॒स्मान्रायो॑ म॒घवा॑नः सचन्ताम्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>०९८<span class="rvts2">.</span>०३</p>
<p class="Sub-Heading">सूक्त</p>
<p class="Shloka">जा॒तवे॑दसे सुनवाम॒ सोम॑मरातीय॒तो नि द॑हाति॒ वेद॑।</p>
<p class="Shloka">स न॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒तात्य॒ग्निः॥ १<span class="rvts2">.</span>०९९<span class="rvts2">.</span>०१</p>
<p class="Sub-Heading">सूक्त</p>
<p class="Shloka">स यो वृषा॒ वृष्ण्ये॑भि॒ समो॑का म॒हो दि॒वः पृ॑थि॒व्याश्च॑ स॒म्राट्।</p>
<p class="Shloka">स॒ती॒नस॑त्वा॒ हव्यो॒ भरे॑षु म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०१</p>
<p class="Shloka">यस्याना॑प्त॒ सूर्य॑स्येव॒ यामो॒ भरे॑भरे वृत्र॒हा शुष्मो॒ अस्ति॑।</p>
<p class="Shloka">वृष॑न्तम॒ सखि॑भि॒ स्वेभि॒रेवै॑र्म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०२</p>
<p class="Shloka">दि॒वो न यस्य॒ रेत॑सो॒ दुघा॑ना॒ पन्था॑सो॒ यन्ति॒ शव॒साप॑रीताः।</p>
<p class="Shloka">त॒रद्द्वे॑षाः सास॒हिः पौंस्ये॑भिर्म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०३</p>
<p class="Shloka">सो अङ्गि॑रोभि॒रङ्गि॑रस्तमो भू॒द्वृषा॒ वृष॑भि॒ सखि॑भि॒ सखा॒ सन्।</p>
<p class="Shloka">ऋ॒ग्मिभि॑रृ॒ग्मी गा॒तुभि॒र्ज्येष्ठो॑ म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०४</p>
<p class="Shloka">स सू॒नुभि॒र्न रु॒द्रेभि॒रृभ्वा॑ नृ॒षाह्ये॑ सास॒ह्वाँ अ॒मित्रा॑न्।</p>
<p class="Shloka">सनी॑ळेभिः श्रव॒स्या॑नि॒ तूर्व॑न्म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०५</p>
<p class="Shloka">स म॑न्यु॒मीः स॒मद॑नस्य क॒र्तास्माके॑भि॒र्नृभि॒ सूर्यं॑ सनत्।</p>
<p class="Shloka">अ॒स्मिन्नह॒न्सत्प॑तिः पुरुहू॒तो म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०६</p>
<p class="Shloka">तमू॒तयो॑ रणय॒ञ्छूर॑सातौ॒ तं क्षेम॑स्य क्षि॒तय॑ कृण्वत॒ त्राम्।</p>
<p class="Shloka">स विश्व॑स्य क॒रुण॑स्येश॒ एको॑ म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०७</p>
<p class="Shloka">तम॑प्सन्त॒ शव॑स उत्स॒वेषु॒ नरो॒ नर॒मव॑से॒ तं धना॑य।</p>
<p class="Shloka">सो अ॒न्धे चि॒त्तम॑सि॒ ज्योति॑र्विदन्म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०८</p>
<p class="Shloka">स स॒व्येन॑ यमति॒ व्राध॑तश्चि॒त्स द॑क्षि॒णे संगृ॑भीता कृ॒तानि॑।</p>
<p class="Shloka">स की॒रिणा॑ चि॒त्सनि॑ता॒ धना॑नि म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>०९</p>
<p class="Shloka">स ग्रामे॑भि॒ सनि॑ता॒ स रथे॑भिर्वि॒दे विश्वा॑भिः कृ॒ष्टिभि॒र्न्व१द्य।</p>
<p class="Shloka">स पौंस्ये॑भिरभि॒भूरश॑स्तीर्म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>१०</p>
<p class="Shloka">स जा॒मिभि॒र्यत्स॒मजा॑ति मी॒ळ्हेऽजा॑मिभिर्वा पुरुहू॒त एवै॑।</p>
<p class="Shloka">अ॒पां तो॒कस्य॒ तन॑यस्य जे॒षे म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>११</p>
<p class="Shloka">स व॑ज्र॒भृद्द॑स्यु॒हा भी॒म उ॒ग्रः स॒हस्र॑चेताः श॒तनी॑थ॒ ऋभ्वा॑।</p>
<p class="Shloka">च॒म्री॒षो न शव॑सा॒ पाञ्च॑जन्यो म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>१२</p>
<p class="Shloka">तस्य॒ वज्र॑ क्रन्दति॒ स्मत्स्व॒र्षा दि॒वो न त्वे॒षो र॒वथ॒ शिमी॑वान्।</p>
<p class="Shloka">तं स॑चन्ते स॒नय॒स्तं धना॑नि म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>१३</p>
<p class="Shloka">यस्याज॑स्रं॒ शव॑सा॒ मान॑मु॒क्थं प॑रिभु॒जद्रोद॑सी वि॒श्वत॑ सीम्।</p>
<p class="Shloka">स पा॑रिष॒त्क्रतु॑भिर्मन्दसा॒नो म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>१४</p>
<p class="Shloka">न यस्य॑ दे॒वा दे॒वता॒ न मर्ता॒ आप॑श्च॒न शव॑सो॒ अन्त॑मा॒पुः।</p>
<p class="Shloka">स प्र॒रिक्वा॒ त्वक्ष॑सा॒ क्ष्मो दि॒वश्च॑ म॒रुत्वा॑न्नो भव॒त्विन्द्र॑ ऊ॒ती॥ १<span class="rvts2">.</span>१००<span class="rvts2">.</span>१५</p>
<p class="Shloka">रो॒हिच्छ्या॒वा सु॒मदं॑शुर्लला॒मीर्द्यु॒क्षा रा॒य ऋ॒ज्राश्व॑स्य।</p>
<p class="Shloka">वृष॑ण्वन्तं॒ बिभ्र॑ती धू॒र्षु रथं॑ म॒न्द्रा चि॑केत॒ नाहु॑षीषु वि॒क्षु॥ १<span class="rvts2">.</span>१००<span class="rvts2">.</span>१६</p>
<p class="Shloka">ए॒तत्त्यत्त॑ इन्द्र॒ वृष्ण॑ उ॒क्थं वा॑र्षागि॒रा अ॒भि गृ॑णन्ति॒ राध॑।</p>
<p class="Shloka">ऋ॒ज्राश्व॒ प्रष्टि॑भिरम्ब॒रीष॑ स॒हदे॑वो॒ भय॑मानः सु॒राधा॑॥ १<span class="rvts2">.</span>१००<span class="rvts2">.</span>१७</p>
<p class="Shloka">दस्यू॒ञ्छिम्यूँ॑श्च पुरुहू॒त एवै॑र्ह॒त्वा पृ॑थि॒व्यां शर्वा॒ नि ब॑र्हीत्।</p>
<p class="Shloka">सन॒त्क्षेत्रं॒ सखि॑भिः श्वि॒त्न्येभि॒ सन॒त्सूर्यं॒ सन॑द॒पः सु॒वज्र॑॥ १<span class="rvts2">.</span>१००<span class="rvts2">.</span>१८</p>
<p class="Shloka">वि॒श्वाहेन्द्रो॑ अधिव॒क्ता नो॑ अ॒स्त्वप॑रिह्वृताः सनुयाम॒ वाज॑म्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१००<span class="rvts2">.</span>१९</p>
<p class="Sub-Heading">सूक्त</p>
<p class="Shloka">प्र म॒न्दिने॑ पितु॒मद॑र्चता॒ वचो॒ यः कृ॒ष्णग॑र्भा नि॒रह॑न्नृ॒जिश्व॑ना।</p>
<p class="Shloka">अ॒व॒स्यवो॒ वृष॑णं॒ वज्र॑दक्षिणं म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०१</p>
<p class="Shloka">यो व्यं॑सं जाहृषा॒णेन॑ म॒न्युना॒ यः शम्ब॑रं॒ यो अह॒न्पिप्रु॑मव्र॒तम्।</p>
<p class="Shloka">इन्द्रो॒ यः शुष्ण॑म॒शुषं॒ न्यावृ॑णङ्म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०२</p>
<p class="Shloka">यस्य॒ द्यावा॑पृथि॒वी पौंस्यं॑ म॒हद्यस्य॑ व्र॒ते वरु॑णो॒ यस्य॒ सूर्य॑।</p>
<p class="Shloka">यस्येन्द्र॑स्य॒ सिन्ध॑व॒ सश्च॑ति व्र॒तं म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०३</p>
<p class="Shloka">यो अश्वा॑नां॒ यो गवां॒ गोप॑तिर्व॒शी य आ॑रि॒तः कर्म॑णिकर्मणि स्थि॒रः।</p>
<p class="Shloka">वी॒ळोश्चि॒दिन्द्रो॒ यो असु॑न्वतो व॒धो म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०४</p>
<p class="Shloka">यो विश्व॑स्य॒ जग॑तः प्राण॒तस्पति॒र्यो ब्र॒ह्मणे॑ प्रथ॒मो गा अवि॑न्दत्।</p>
<p class="Shloka">इन्द्रो॒ यो दस्यूँ॒रध॑राँ अ॒वाति॑रन्म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०५</p>
<p class="Shloka">यः शूरे॑भि॒र्हव्यो॒ यश्च॑ भी॒रुभि॒र्यो धाव॑द्भिर्हू॒यते॒ यश्च॑ जि॒ग्युभि॑।</p>
<p class="Shloka">इन्द्रं॒ यं विश्वा॒ भुव॑ना॒भि सं॑द॒धुर्म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०६</p>
<p class="Shloka">रु॒द्राणा॑मेति प्र॒दिशा॑ विचक्ष॒णो रु॒द्रेभि॒र्योषा॑ तनुते पृ॒थु ज्रय॑।</p>
<p class="Shloka">इन्द्रं॑ मनी॒षा अ॒भ्य॑र्चति श्रु॒तं म॒रुत्व॑न्तं स॒ख्याय॑ हवामहे॥ १<span class="rvts2">.</span>१०१<span class="rvts2">.</span>०७</p>
<p class="Shloka">यद्वा॑ मरुत्वः पर॒मे स॒धस्थे॒ यद्वा॑व॒मे वृ॒जने॑ मा॒दया॑से।</p>
<p class="Shloka">अत॒ आ या॑ह्यध्व॒रं नो॒ अच्छा॑ त्वा॒या ह॒विश्च॑कृमा सत्यराधः॥ १<span class="rvts2">.</span>१०१<span class="rvts2">.</span>०८</p>
<p class="Shloka">त्वा॒येन्द्र॒ सोमं॑ सुषुमा सुदक्ष त्वा॒या ह॒विश्च॑कृमा ब्रह्मवाहः।</p>
<p class="Shloka">अधा॑ नियुत्व॒ सग॑णो म॒रुद्भि॑र॒स्मिन्य॒ज्ञे ब॒र्हिषि॑ मादयस्व॥ १<span class="rvts2">.</span>१०१<span class="rvts2">.</span>०९</p>
<p class="Shloka">मा॒दय॑स्व॒ हरि॑भि॒र्ये त॑ इन्द्र॒ वि ष्य॑स्व॒ शिप्रे॒ वि सृ॑जस्व॒ धेने॑।</p>
<p class="Shloka">आ त्वा॑ सुशिप्र॒ हर॑यो वहन्तू॒शन्ह॒व्यानि॒ प्रति॑ नो जुषस्व॥ १<span class="rvts2">.</span>१०१<span class="rvts2">.</span>१०</p>
<p class="Shloka">म॒रुत्स्तो॑त्रस्य वृ॒जन॑स्य गो॒पा व॒यमिन्द्रे॑ण सनुयाम॒ वाज॑म्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०१<span class="rvts2">.</span>११</p>
<p class="Sub-Heading">सूक्त</p>
<p class="Shloka">इ॒मां ते॒ धियं॒ प्र भ॑रे म॒हो म॒हीम॒स्य स्तो॒त्रे धि॒षणा॒ यत्त॑ आन॒जे।</p>
<p class="Shloka">तमु॑त्स॒वे च॑ प्रस॒वे च॑ सास॒हिमिन्द्रं॑ दे॒वास॒ शव॑सामद॒न्ननु॑॥ १<span class="rvts2">.</span>१०२<span class="rvts2">.</span>०१</p>
<p class="Shloka">अ॒स्य श्रवो॑ न॒द्य॑ स॒प्त बि॑भ्रति॒ द्यावा॒क्षामा॑ पृथि॒वी द॑र्श॒तं वपु॑।</p>
<p class="Shloka">अ॒स्मे सू॑र्याचन्द्र॒मसा॑भि॒चक्षे॑ श्र॒द्धे कमि॑न्द्र चरतो वितर्तु॒रम्॥ १<span class="rvts2">.</span>१०२<span class="rvts2">.</span>०२</p>
<p class="Shloka">तं स्मा॒ रथं॑ मघव॒न्प्राव॑ सा॒तये॒ जैत्रं॒ यं ते॑ अनु॒मदा॑म संग॒मे।</p>
<p class="Shloka">आ॒जा न॑ इन्द्र॒ मन॑सा पुरुष्टुत त्वा॒यद्भ्यो॑ मघव॒ञ्छर्म॑ यच्छ नः॥ १<span class="rvts2">.</span>१०२<span class="rvts2">.</span>०३</p>
<p class="Shloka">व॒यं ज॑येम॒ त्वया॑ यु॒जा वृत॑म॒स्माक॒मंश॒मुद॑वा॒ भरे॑भरे।</p>
<p class="Shloka">अ॒स्मभ्य॑मिन्द्र॒ वरि॑वः सु॒गं कृ॑धि॒ प्र शत्रू॑णां मघव॒न्वृष्ण्या॑ रुज॥ १<span class="rvts2">.</span>१०२<span class="rvts2">.</span>०४</p>
<p class="Shloka">नाना॒ हि त्वा॒ हव॑माना॒ जना॑ इ॒मे धना॑नां धर्त॒रव॑सा विप॒न्यव॑।</p>
<p class="Shloka">अ॒स्माकं॑ स्मा॒ रथ॒मा ति॑ष्ठ सा॒तये॒ जैत्रं॒ ही॑न्द्र॒ निभृ॑तं॒ मन॒स्तव॑॥ १<span class="rvts2">.</span>१०२<span class="rvts2">.</span>०५</p>
<p class="Shloka">गो॒जिता॑ बा॒हू अमि॑तक्रतुः सि॒मः कर्म॑न्कर्मञ्छ॒तमू॑तिः खजंक॒रः।</p>
<p class="Shloka">अ॒क॒ल्प इन्द्र॑ प्रति॒मान॒मोज॒साथा॒ जना॒ वि ह्व॑यन्ते सिषा॒सव॑॥ १<span class="rvts2">.</span>१०२<span class="rvts2">.</span>०६</p>
<p class="Shloka">उत्ते॑ श॒तान्म॑घव॒न्नुच्च॒ भूय॑स॒ उत्स॒हस्रा॑द्रिरिचे कृ॒ष्टिषु॒ श्रव॑।</p>
<p class="Shloka">अ॒मा॒त्रं त्वा॑ धि॒षणा॑ तित्विषे म॒ह्यधा॑ वृ॒त्राणि॑ जिघ्नसे पुरंदर॥ १<span class="rvts2">.</span>१०२<span class="rvts2">.</span>०७</p>
<p class="Shloka">त्रि॒वि॒ष्टि॒धातु॑ प्रति॒मान॒मोज॑सस्ति॒स्रो भूमी॑र्नृपते॒ त्रीणि॑ रोच॒ना।</p>
<p class="Shloka">अती॒दं विश्वं॒ भुव॑नं ववक्षिथाश॒त्रुरि॑न्द्र ज॒नुषा॑ स॒नाद॑सि॥ १<span class="rvts2">.</span>१०२<span class="rvts2">.</span>०८</p>
<p class="Shloka">त्वां दे॒वेषु॑ प्रथ॒मं ह॑वामहे॒ त्वं ब॑भूथ॒ पृत॑नासु सास॒हिः।</p>
<p class="Shloka">सेमं न॑ का॒रुमु॑पम॒न्युमु॒द्भिद॒मिन्द्र॑ कृणोतु प्रस॒वे रथं॑ पु॒रः॥ १<span class="rvts2">.</span>१०२<span class="rvts2">.</span>०९</p>
<p class="Shloka">त्वं जि॑गेथ॒ न धना॑ रुरोधि॒थार्भे॑ष्वा॒जा म॑घवन्म॒हत्सु॑ च।</p>
<p class="Shloka">त्वामु॒ग्रमव॑से॒ सं शि॑शीम॒स्यथा॑ न इन्द्र॒ हव॑नेषु चोदय॥ १<span class="rvts2">.</span>१०२<span class="rvts2">.</span>१०</p>
<p class="Shloka">वि॒श्वाहेन्द्रो॑ अधिव॒क्ता नो॑ अ॒स्त्वप॑रिह्वृताः सनुयाम॒ वाज॑म्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०२<span class="rvts2">.</span>११</p>
<p class="Sub-Heading">सूक्त</p>
<p class="Shloka">तत्त॑ इन्द्रि॒यं प॑र॒मं प॑रा॒चैरधा॑रयन्त क॒वय॑ पु॒रेदम्।</p>
<p class="Shloka">क्ष॒मेदम॒न्यद्दि॒व्य१न्यद॑स्य॒ समी॑ पृच्यते सम॒नेव॑ के॒तुः॥ १<span class="rvts2">.</span>१०३<span class="rvts2">.</span>०१</p>
<p class="Shloka">स धा॑रयत्पृथि॒वीं प॒प्रथ॑च्च॒ वज्रे॑ण ह॒त्वा निर॒पः स॑सर्ज।</p>
<p class="Shloka">अह॒न्नहि॒मभि॑नद्रौहि॒णं व्यह॒न्व्यं॑सं म॒घवा॒ शची॑भिः॥ १<span class="rvts2">.</span>१०३<span class="rvts2">.</span>०२</p>
<p class="Shloka">स जा॒तूभ॑र्मा श्र॒द्दधा॑न॒ ओज॒ पुरो॑ विभि॒न्दन्न॑चर॒द्वि दासी॑।</p>
<p class="Shloka">वि॒द्वान्व॑ज्रि॒न्दस्य॑वे हे॒तिम॒स्यार्यं॒ सहो॑ वर्धया द्यु॒म्नमि॑न्द्र॥ १<span class="rvts2">.</span>१०३<span class="rvts2">.</span>०३</p>
<p class="Shloka">तदू॒चुषे॒ मानु॑षे॒मा यु॒गानि॑ की॒र्तेन्यं॑ म॒घवा॒ नाम॒ बिभ्र॑त्।</p>
<p class="Shloka">उ॒प॒प्र॒यन्द॑स्यु॒हत्या॑य व॒ज्री यद्ध॑ सू॒नुः श्रव॑से॒ नाम॑ द॒धे॥ १<span class="rvts2">.</span>१०३<span class="rvts2">.</span>०४</p>
<p class="Shloka">तद॑स्ये॒दं प॑श्यता॒ भूरि॑ पु॒ष्टं श्रदिन्द्र॑स्य धत्तन वी॒र्या॑य।</p>
<p class="Shloka">स गा अ॑विन्द॒त्सो अ॑विन्द॒दश्वा॒न्स ओष॑धी॒ सो अ॒पः स वना॑नि॥ १<span class="rvts2">.</span>१०३<span class="rvts2">.</span>०५</p>
<p class="Shloka">भूरि॑कर्मणे वृष॒भाय॒ वृष्णे॑ स॒त्यशु॑ष्माय सुनवाम॒ सोम॑म्।</p>
<p class="Shloka">य आ॒दृत्या॑ परिप॒न्थीव॒ शूरोऽय॑ज्वनो वि॒भज॒न्नेति॒ वेद॑॥ १<span class="rvts2">.</span>१०३<span class="rvts2">.</span>०६</p>
<p class="Shloka">तदि॑न्द्र॒ प्रेव॑ वी॒र्यं॑ चकर्थ॒ यत्स॒सन्तं॒ वज्रे॒णाबो॑ध॒योऽहि॑म्।</p>
<p class="Shloka">अनु॑ त्वा॒ पत्नी॑र्हृषि॒तं वय॑श्च॒ विश्वे॑ दे॒वासो॑ अमद॒न्ननु॑ त्वा॥ १<span class="rvts2">.</span>१०३<span class="rvts2">.</span>०७</p>
<p class="Shloka">शुष्णं॒ पिप्रुं॒ कुय॑वं वृ॒त्रमि॑न्द्र य॒दाव॑धी॒र्वि पुर॒ शम्ब॑रस्य।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०३<span class="rvts2">.</span>०८</p>
<p class="Sub-Heading">सूक्त</p>
<p class="Shloka">योनि॑ष्ट इन्द्र नि॒षदे॑ अकारि॒ तमा नि षी॑द स्वा॒नो नार्वा॑।</p>
<p class="Shloka">वि॒मुच्या॒ वयो॑ऽव॒सायाश्वा॑न्दो॒षा वस्तो॒र्वही॑यसः प्रपि॒त्वे॥ १<span class="rvts2">.</span>१०४<span class="rvts2">.</span>०१</p>
<p class="Shloka">ओ त्ये नर॒ इन्द्र॑मू॒तये॑ गु॒र्नू चि॒त्तान्स॒द्यो अध्व॑नो जगम्यात्।</p>
<p class="Shloka">दे॒वासो॑ म॒न्युं दास॑स्य श्चम्न॒न्ते न॒ आ व॑क्षन्सुवि॒ताय॒ वर्ण॑म्॥ १<span class="rvts2">.</span>१०४<span class="rvts2">.</span>०२</p>
<p class="Shloka">अव॒ त्मना॑ भरते॒ केत॑वेदा॒ अव॒ त्मना॑ भरते॒ फेन॑मु॒दन्।</p>
<p class="Shloka">क्षी॒रेण॑ स्नात॒ कुय॑वस्य॒ योषे॑ ह॒ते ते स्या॑तां प्रव॒णे शिफा॑याः॥ १<span class="rvts2">.</span>१०४<span class="rvts2">.</span>०३</p>
<p class="Shloka">यु॒योप॒ नाभि॒रुप॑रस्या॒योः प्र पूर्वा॑भिस्तिरते॒ राष्टि॒ शूर॑।</p>
<p class="Shloka">अ॒ञ्ज॒सी कु॑लि॒शी वी॒रप॑त्नी॒ पयो॑ हिन्वा॒ना उ॒दभि॑र्भरन्ते॥ १<span class="rvts2">.</span>१०४<span class="rvts2">.</span>०४</p>
<p class="Shloka">प्रति॒ यत्स्या नीथाद॑र्शि॒ दस्यो॒रोको॒ नाच्छा॒ सद॑नं जान॒ती गा॑त्।</p>
<p class="Shloka">अध॑ स्मा नो मघवञ्चर्कृ॒तादिन्मा नो॑ म॒घेव॑ निष्ष॒पी परा॑ दाः॥ १<span class="rvts2">.</span>१०४<span class="rvts2">.</span>०५</p>
<p class="Shloka">स त्वं न॑ इन्द्र॒ सूर्ये॒ सो अ॒प्स्व॑नागा॒स्त्व आ भ॑ज जीवशं॒से।</p>
<p class="Shloka">मान्त॑रां॒ भुज॒मा री॑रिषो न॒ श्रद्धि॑तं ते मह॒त इ॑न्द्रि॒याय॑॥ १<span class="rvts2">.</span>१०४<span class="rvts2">.</span>०६</p>
<p class="Shloka">अधा॑ मन्ये॒ श्रत्ते॑ अस्मा अधायि॒ वृषा॑ चोदस्व मह॒ते धना॑य।</p>
<p class="Shloka">मा नो॒ अकृ॑ते पुरुहूत॒ योना॒विन्द्र॒ क्षुध्य॑द्भ्यो॒ वय॑ आसु॒तिं दा॑॥ १<span class="rvts2">.</span>१०४<span class="rvts2">.</span>०७</p>
<p class="Shloka">मा नो॑ वधीरिन्द्र॒ मा परा॑ दा॒ मा न॑ प्रि॒या भोज॑नानि॒ प्र मो॑षीः।</p>
<p class="Shloka">आ॒ण्डा मा नो॑ मघवञ्छक्र॒ निर्भे॒न्मा न॒ पात्रा॑ भेत्स॒हजा॑नुषाणि॥ १<span class="rvts2">.</span>१०४<span class="rvts2">.</span>०८</p>
<p class="Shloka">अ॒र्वाङेहि॒ सोम॑कामं त्वाहुर॒यं सु॒तस्तस्य॑ पिबा॒ मदा॑य।</p>
<p class="Shloka">उ॒रु॒व्यचा॑ ज॒ठर॒ आ वृ॑षस्व पि॒तेव॑ नः शृणुहि हू॒यमा॑नः॥ १<span class="rvts2">.</span>१०४<span class="rvts2">.</span>०९</p>
<p class="Sub-Heading">सूक्त</p>
<p class="Shloka">च॒न्द्रमा॑ अ॒प्स्व१न्तरा सु॑प॒र्णो धा॑वते दि॒वि।</p>
<p class="Shloka">न वो॑ हिरण्यनेमयः प॒दं वि॑न्दन्ति विद्युतो वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०१</p>
<p class="Shloka">अर्थ॒मिद्वा उ॑ अ॒र्थिन॒ आ जा॒या यु॑वते॒ पति॑म्।</p>
<p class="Shloka">तु॒ञ्जाते॒ वृष्ण्यं॒ पय॑ परि॒दाय॒ रसं॑ दुहे वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०२</p>
<p class="Shloka">मो षु दे॑वा अ॒दः स्व१रव॑ पादि दि॒वस्परि॑।</p>
<p class="Shloka">मा सो॒म्यस्य॑ श॒म्भुव॒ शूने॑ भूम॒ कदा॑ च॒न वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०३</p>
<p class="Shloka">य॒ज्ञं पृ॑च्छाम्यव॒मं स तद्दू॒तो वि वो॑चति।</p>
<p class="Shloka">क्व॑ ऋ॒तं पू॒र्व्यं ग॒तं कस्तद्बि॑भर्ति॒ नूत॑नो वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०४</p>
<p class="Shloka">अ॒मी ये दे॑वा॒ स्थन॑ त्रि॒ष्वा रो॑च॒ने दि॒वः।</p>
<p class="Shloka">कद्व॑ ऋ॒तं कदनृ॑तं॒ क्व॑ प्र॒त्ना व॒ आहु॑तिर्वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०५</p>
<p class="Shloka">कद्व॑ ऋ॒तस्य॑ धर्ण॒सि कद्वरु॑णस्य॒ चक्ष॑णम्।</p>
<p class="Shloka">कद॑र्य॒म्णो म॒हस्प॒थाति॑ क्रामेम दू॒ढ्यो॑ वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०६</p>
<p class="Shloka">अ॒हं सो अ॑स्मि॒ यः पु॒रा सु॒ते वदा॑मि॒ कानि॑ चित्।</p>
<p class="Shloka">तं मा॑ व्यन्त्या॒ध्यो॒३ वृको॒ न तृ॒ष्णजं॑ मृ॒गं वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०७</p>
<p class="Shloka">सं मा॑ तपन्त्य॒भित॑ स॒पत्नी॑रिव॒ पर्श॑वः।</p>
<p class="Shloka">मूषो॒ न शि॒श्ना व्य॑दन्ति मा॒ध्य॑ स्तो॒तारं॑ ते शतक्रतो वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०८</p>
<p class="Shloka">अ॒मी ये स॒प्त र॒श्मय॒स्तत्रा॑ मे॒ नाभि॒रात॑ता।</p>
<p class="Shloka">त्रि॒तस्तद्वे॑दा॒प्त्यः स जा॑मि॒त्वाय॑ रेभति वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>०९</p>
<p class="Shloka">अ॒मी ये पञ्चो॒क्षणो॒ मध्ये॑ त॒स्थुर्म॒हो दि॒वः।</p>
<p class="Shloka">दे॒व॒त्रा नु प्र॒वाच्यं॑ सध्रीची॒ना नि वा॑वृतुर्वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१०</p>
<p class="Shloka">सु॒प॒र्णा ए॒त आ॑सते॒ मध्य॑ आ॒रोध॑ने दि॒वः।</p>
<p class="Shloka">ते से॑धन्ति प॒थो वृकं॒ तर॑न्तं य॒ह्वती॑र॒पो वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>११</p>
<p class="Shloka">नव्यं॒ तदु॒क्थ्यं॑ हि॒तं देवा॑सः सुप्रवाच॒नम्।</p>
<p class="Shloka">ऋ॒तम॑र्षन्ति॒ सिन्ध॑वः स॒त्यं ता॑तान॒ सूर्यो॑ वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१२</p>
<p class="Shloka">अग्ने॒ तव॒ त्यदु॒क्थ्यं॑ दे॒वेष्व॒स्त्याप्य॑म्।</p>
<p class="Shloka">स न॑ स॒त्तो म॑नु॒ष्वदा दे॒वान्य॑क्षि वि॒दुष्ट॑रो वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१३</p>
<p class="Shloka">स॒त्तो होता॑ मनु॒ष्वदा दे॒वाँ अच्छा॑ वि॒दुष्ट॑रः।</p>
<p class="Shloka">अ॒ग्निर्ह॒व्या सु॑षूदति दे॒वो दे॒वेषु॒ मेधि॑रो वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१४</p>
<p class="Shloka">ब्रह्मा॑ कृणोति॒ वरु॑णो गातु॒विदं॒ तमी॑महे।</p>
<p class="Shloka">व्यू॑र्णोति हृ॒दा म॒तिं नव्यो॑ जायतामृ॒तं वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१५</p>
<p class="Shloka">अ॒सौ यः पन्था॑ आदि॒त्यो दि॒वि प्र॒वाच्यं॑ कृ॒तः।</p>
<p class="Shloka">न स दे॑वा अति॒क्रमे॒ तं म॑र्तासो॒ न प॑श्यथ वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१६</p>
<p class="Shloka">त्रि॒तः कूपेऽव॑हितो दे॒वान्ह॑वत ऊ॒तये॑।</p>
<p class="Shloka">तच्छु॑श्राव॒ बृह॒स्पति॑ कृ॒ण्वन्नं॑हूर॒णादु॒रु वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१७</p>
<p class="Shloka">अ॒रु॒णो मा॑ स॒कृद्वृक॑ प॒था यन्तं॑ द॒दर्श॒ हि।</p>
<p class="Shloka">उज्जि॑हीते नि॒चाय्या॒ तष्टे॑व पृष्ट्याम॒यी वि॒त्तं मे॑ अ॒स्य रो॑दसी॥ १<span class="rvts2">.</span>१०५<span class="rvts2">.</span>१८</p>
<p class="Shloka">ए॒नाङ्गू॒षेण॑ व॒यमिन्द्र॑वन्तो॒ऽभि ष्या॑म वृ॒जने॒ सर्व॑वीराः।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०५<span class="rvts2">.</span>१९</p>
<p class="Sub-Heading">सूक्त</p>
<p class="Shloka">इन्द्रं॑ मि॒त्रं वरु॑णम॒ग्निमू॒तये॒ मारु॑तं॒ शर्धो॒ अदि॑तिं हवामहे।</p>
<p class="Shloka">रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन॥ १<span class="rvts2">.</span>१०६<span class="rvts2">.</span>०१</p>
<p class="Shloka">त आ॑दित्या॒ आ ग॑ता स॒र्वता॑तये भू॒त दे॑वा वृत्र॒तूर्ये॑षु श॒म्भुव॑।</p>
<p class="Shloka">रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन॥ १<span class="rvts2">.</span>१०६<span class="rvts2">.</span>०२</p>
<p class="Shloka">अव॑न्तु नः पि॒तर॑ सुप्रवाच॒ना उ॒त दे॒वी दे॒वपु॑त्रे ऋता॒वृधा॑।</p>
<p class="Shloka">रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन॥ १<span class="rvts2">.</span>१०६<span class="rvts2">.</span>०३</p>
<p class="Shloka">नरा॒शंसं॑ वा॒जिनं॑ वा॒जय॑न्नि॒ह क्ष॒यद्वी॑रं पू॒षणं॑ सु॒म्नैरी॑महे।</p>
<p class="Shloka">रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन॥ १<span class="rvts2">.</span>१०६<span class="rvts2">.</span>०४</p>
<p class="Shloka">बृह॑स्पते॒ सद॒मिन्न॑ सु॒गं कृ॑धि॒ शं योर्यत्ते॒ मनु॑र्हितं॒ तदी॑महे।</p>
<p class="Shloka">रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन॥ १<span class="rvts2">.</span>१०६<span class="rvts2">.</span>०५</p>
<p class="Shloka">इन्द्रं॒ कुत्सो॑ वृत्र॒हणं॒ शची॒पतिं॑ का॒टे निबा॑ळ्ह॒ ऋषि॑रह्वदू॒तये॑।</p>
<p class="Shloka">रथं॒ न दु॒र्गाद्व॑सवः सुदानवो॒ विश्व॑स्मान्नो॒ अंह॑सो॒ निष्पि॑पर्तन॥ १<span class="rvts2">.</span>१०६<span class="rvts2">.</span>०६</p>
<p class="Shloka">दे॒वैर्नो॑ दे॒व्यदि॑ति॒र्नि पा॑तु दे॒वस्त्रा॒ता त्रा॑यता॒मप्र॑युच्छन्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">य॒ज्ञो दे॒वानां॒ प्रत्ये॑ति सु॒म्नमादि॑त्यासो॒ भव॑ता मृळ॒यन्त॑।</p>
<p class="Shloka">आ वो॒ऽर्वाची॑ सुम॒तिर्व॑वृत्यादं॒होश्चि॒द्या व॑रिवो॒वित्त॒रास॑त्॥ १<span class="rvts2">.</span>१०७<span class="rvts2">.</span>०१</p>
<p class="Shloka">उप॑ नो दे॒वा अव॒सा ग॑म॒न्त्वङ्गि॑रसां॒ साम॑भिः स्तू॒यमा॑नाः।</p>
<p class="Shloka">इन्द्र॑ इन्द्रि॒यैर्म॒रुतो॑ म॒रुद्भि॑रादि॒त्यैर्नो॒ अदि॑ति॒ शर्म॑ यंसत्॥ १<span class="rvts2">.</span>१०७<span class="rvts2">.</span>०२</p>
<p class="Shloka">तन्न॒ इन्द्र॒स्तद्वरु॑ण॒स्तद॒ग्निस्तद॑र्य॒मा तत्स॑वि॒ता चनो॑ धात्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०७<span class="rvts2">.</span>०३</p>
<p class="Sub-Heading">सूक्त</p>
<p class="Shloka">य इ॑न्द्राग्नी चि॒त्रत॑मो॒ रथो॑ वाम॒भि विश्वा॑नि॒ भुव॑नानि॒ चष्टे॑।</p>
<p class="Shloka">तेना या॑तं स॒रथं॑ तस्थि॒वांसाथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>०१</p>
<p class="Shloka">याव॑दि॒दं भुव॑नं॒ विश्व॒मस्त्यु॑रु॒व्यचा॑ वरि॒मता॑ गभी॒रम्।</p>
<p class="Shloka">तावाँ॑ अ॒यं पात॑वे॒ सोमो॑ अ॒स्त्वर॑मिन्द्राग्नी॒ मन॑से यु॒वभ्या॑म्॥ १<span class="rvts2">.</span>१०८<span class="rvts2">.</span>०२</p>
<p class="Shloka">च॒क्राथे॒ हि स॒ध्र्य१ङ्नाम॑ भ॒द्रं स॑ध्रीची॒ना वृ॑त्रहणा उ॒त स्थ॑।</p>
<p class="Shloka">तावि॑न्द्राग्नी स॒ध्र्य॑ञ्चा नि॒षद्या॒ वृष्ण॒ सोम॑स्य वृष॒णा वृ॑षेथाम्॥ १<span class="rvts2">.</span>१०८<span class="rvts2">.</span>०३</p>
<p class="Shloka">समि॑द्धेष्व॒ग्निष्वा॑नजा॒ना य॒तस्रु॑चा ब॒र्हिरु॑ तिस्तिरा॒णा।</p>
<p class="Shloka">ती॒व्रैः सोमै॒ परि॑षिक्तेभिर॒र्वागेन्द्रा॑ग्नी सौमन॒साय॑ यातम्॥ १<span class="rvts2">.</span>१०८<span class="rvts2">.</span>०४</p>
<p class="Shloka">यानी॑न्द्राग्नी च॒क्रथु॑र्वी॒र्या॑णि॒ यानि॑ रू॒पाण्यु॒त वृष्ण्या॑नि।</p>
<p class="Shloka">या वां॑ प्र॒त्नानि॑ स॒ख्या शि॒वानि॒ तेभि॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>०५</p>
<p class="Shloka">यदब्र॑वं प्रथ॒मं वां॑ वृणा॒नो॒३ऽयं सोमो॒ असु॑रैर्नो वि॒हव्य॑।</p>
<p class="Shloka">तां स॒त्यां श्र॒द्धाम॒भ्या हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>०६</p>
<p class="Shloka">यदि॑न्द्राग्नी॒ मद॑थ॒ स्वे दु॑रो॒णे यद्ब्र॒ह्मणि॒ राज॑नि वा यजत्रा।</p>
<p class="Shloka">अत॒ परि॑ वृषणा॒वा हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>०७</p>
<p class="Shloka">यदि॑न्द्राग्नी॒ यदु॑षु तु॒र्वशे॑षु॒ यद्द्रु॒ह्युष्वनु॑षु पू॒रुषु॒ स्थः।</p>
<p class="Shloka">अत॒ परि॑ वृषणा॒वा हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>०८</p>
<p class="Shloka">यदि॑न्द्राग्नी अव॒मस्यां॑ पृथि॒व्यां म॑ध्य॒मस्यां॑ पर॒मस्या॑मु॒त स्थः।</p>
<p class="Shloka">अत॒ परि॑ वृषणा॒वा हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>०९</p>
<p class="Shloka">यदि॑न्द्राग्नी पर॒मस्यां॑ पृथि॒व्यां म॑ध्य॒मस्या॑मव॒मस्या॑मु॒त स्थः।</p>
<p class="Shloka">अत॒ परि॑ वृषणा॒वा हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>१०</p>
<p class="Shloka">यदि॑न्द्राग्नी दि॒वि ष्ठो यत्पृ॑थि॒व्यां यत्पर्व॑ते॒ष्वोष॑धीष्व॒प्सु।</p>
<p class="Shloka">अत॒ परि॑ वृषणा॒वा हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>११</p>
<p class="Shloka">यदि॑न्द्राग्नी॒ उदि॑ता॒ सूर्य॑स्य॒ मध्ये॑ दि॒वः स्व॒धया॑ मा॒दये॑थे।</p>
<p class="Shloka">अत॒ परि॑ वृषणा॒वा हि या॒तमथा॒ सोम॑स्य पिबतं सु॒तस्य॑॥ १<span class="rvts2">.</span>१०८<span class="rvts2">.</span>१२</p>
<p class="Shloka">ए॒वेन्द्रा॑ग्नी पपि॒वांसा॑ सु॒तस्य॒ विश्वा॒स्मभ्यं॒ सं ज॑यतं॒ धना॑नि।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०८<span class="rvts2">.</span>१३</p>
<p class="Sub-Heading">सूक्त</p>
<p class="Shloka">वि ह्यख्यं॒ मन॑सा॒ वस्य॑ इ॒च्छन्निन्द्रा॑ग्नी ज्ञा॒स उ॒त वा॑ सजा॒तान्।</p>
<p class="Shloka">नान्या यु॒वत्प्रम॑तिरस्ति॒ मह्यं॒ स वां॒ धियं॑ वाज॒यन्ती॑मतक्षम्॥ १<span class="rvts2">.</span>१०९<span class="rvts2">.</span>०१</p>
<p class="Shloka">अश्र॑वं॒ हि भू॑रि॒दाव॑त्तरा वां॒ विजा॑मातुरु॒त वा॑ घा स्या॒लात्।</p>
<p class="Shloka">अथा॒ सोम॑स्य॒ प्रय॑ती यु॒वभ्या॒मिन्द्रा॑ग्नी॒ स्तोमं॑ जनयामि॒ नव्य॑म्॥ १<span class="rvts2">.</span>१०९<span class="rvts2">.</span>०२</p>
<p class="Shloka">मा च्छे॑द्म र॒श्मीँरिति॒ नाध॑मानाः पितॄ॒णां श॒क्तीर॑नु॒यच्छ॑मानाः।</p>
<p class="Shloka">इ॒न्द्रा॒ग्निभ्यां॒ कं वृष॑णो मदन्ति॒ ता ह्यद्री॑ धि॒षणा॑या उ॒पस्थे॑॥ १<span class="rvts2">.</span>१०९<span class="rvts2">.</span>०३</p>
<p class="Shloka">यु॒वाभ्यां॑ दे॒वी धि॒षणा॒ मदा॒येन्द्रा॑ग्नी॒ सोम॑मुश॒ती सु॑नोति।</p>
<p class="Shloka">ताव॑श्विना भद्रहस्ता सुपाणी॒ आ धा॑वतं॒ मधु॑ना पृ॒ङ्क्तम॒प्सु॥ १<span class="rvts2">.</span>१०९<span class="rvts2">.</span>०४</p>
<p class="Shloka">यु॒वामि॑न्द्राग्नी॒ वसु॑नो विभा॒गे त॒वस्त॑मा शुश्रव वृत्र॒हत्ये॑।</p>
<p class="Shloka">तावा॒सद्या॑ ब॒र्हिषि॑ य॒ज्ञे अ॒स्मिन्प्र च॑र्षणी मादयेथां सु॒तस्य॑॥ १<span class="rvts2">.</span>१०९<span class="rvts2">.</span>०५</p>
<p class="Shloka">प्र च॑र्ष॒णिभ्य॑ पृतना॒हवे॑षु॒ प्र पृ॑थि॒व्या रि॑रिचाथे दि॒वश्च॑।</p>
<p class="Shloka">प्र सिन्धु॑भ्य॒ प्र गि॒रिभ्यो॑ महि॒त्वा प्रेन्द्रा॑ग्नी॒ विश्वा॒ भुव॒नात्य॒न्या॥ १<span class="rvts2">.</span>१०९<span class="rvts2">.</span>०६</p>
<p class="Shloka">आ भ॑रतं॒ शिक्ष॑तं वज्रबाहू अ॒स्माँ इ॑न्द्राग्नी अवतं॒ शची॑भिः।</p>
<p class="Shloka">इ॒मे नु ते र॒श्मय॒ सूर्य॑स्य॒ येभि॑ सपि॒त्वं पि॒तरो॑ न॒ आस॑न्॥ १<span class="rvts2">.</span>१०९<span class="rvts2">.</span>०७</p>
<p class="Shloka">पुरं॑दरा॒ शिक्ष॑तं वज्रहस्ता॒स्माँ इ॑न्द्राग्नी अवतं॒ भरे॑षु।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१०९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">त॒तं मे॒ अप॒स्तदु॑ तायते॒ पुन॒ स्वादि॑ष्ठा धी॒तिरु॒चथा॑य शस्यते।</p>
<p class="Shloka">अ॒यं स॑मु॒द्र इ॒ह वि॒श्वदे॑व्य॒ स्वाहा॑कृतस्य॒ समु॑ तृप्णुत ऋभवः॥ १<span class="rvts2">.</span>११०<span class="rvts2">.</span>०१</p>
<p class="Shloka">आ॒भो॒गयं॒ प्र यदि॒च्छन्त॒ ऐत॒नापा॑का॒ प्राञ्चो॒ मम॒ के चि॑दा॒पय॑।</p>
<p class="Shloka">सौध॑न्वनासश्चरि॒तस्य॑ भू॒मनाग॑च्छत सवि॒तुर्दा॒शुषो॑ गृ॒हम्॥ १<span class="rvts2">.</span>११०<span class="rvts2">.</span>०२</p>
<p class="Shloka">तत्स॑वि॒ता वो॑ऽमृत॒त्वमासु॑व॒दगो॑ह्यं॒ यच्छ्र॒वय॑न्त॒ ऐत॑न।</p>
<p class="Shloka">त्यं चि॑च्चम॒समसु॑रस्य॒ भक्ष॑ण॒मेकं॒ सन्त॑मकृणुता॒ चतु॑र्वयम्॥ १<span class="rvts2">.</span>११०<span class="rvts2">.</span>०३</p>
<p class="Shloka">वि॒ष्ट्वी शमी॑ तरणि॒त्वेन॑ वा॒घतो॒ मर्ता॑स॒ सन्तो॑ अमृत॒त्वमा॑नशुः।</p>
<p class="Shloka">सौ॒ध॒न्व॒ना ऋ॒भव॒ सूर॑चक्षसः संवत्स॒रे सम॑पृच्यन्त धी॒तिभि॑॥ १<span class="rvts2">.</span>११०<span class="rvts2">.</span>०४</p>
<p class="Shloka">क्षेत्र॑मिव॒ वि म॑मु॒स्तेज॑नेनँ॒ एकं॒ पात्र॑मृ॒भवो॒ जेह॑मानम्।</p>
<p class="Shloka">उप॑स्तुता उप॒मं नाध॑माना॒ अम॑र्त्येषु॒ श्रव॑ इ॒च्छमा॑नाः॥ १<span class="rvts2">.</span>११०<span class="rvts2">.</span>०५</p>
<p class="Shloka">आ म॑नी॒षाम॒न्तरि॑क्षस्य॒ नृभ्य॑ स्रु॒चेव॑ घृ॒तं जु॑हवाम वि॒द्मना॑।</p>
<p class="Shloka">त॒र॒णि॒त्वा ये पि॒तुर॑स्य सश्चि॒र ऋ॒भवो॒ वाज॑मरुहन्दि॒वो रज॑॥ १<span class="rvts2">.</span>११०<span class="rvts2">.</span>०६</p>
<p class="Shloka">ऋ॒भुर्न॒ इन्द्र॒ शव॑सा॒ नवी॑यानृ॒भुर्वाजे॑भि॒र्वसु॑भि॒र्वसु॑र्द॒दिः।</p>
<p class="Shloka">यु॒ष्माकं॑ देवा॒ अव॒साह॑नि प्रि॒ये॒३ऽभि ति॑ष्ठेम पृत्सु॒तीरसु॑न्वताम्॥ १<span class="rvts2">.</span>११०<span class="rvts2">.</span>०७</p>
<p class="Shloka">निश्चर्म॑ण ऋभवो॒ गाम॑पिंशत॒ सं व॒त्सेना॑सृजता मा॒तरं॒ पुन॑।</p>
<p class="Shloka">सौध॑न्वनासः स्वप॒स्यया॑ नरो॒ जिव्री॒ युवा॑ना पि॒तरा॑कृणोतन॥ १<span class="rvts2">.</span>११०<span class="rvts2">.</span>०८</p>
<p class="Shloka">वाजे॑भिर्नो॒ वाज॑सातावविड्ढ्यृभु॒माँ इ॑न्द्र चि॒त्रमा द॑र्षि॒ राध॑।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>११०<span class="rvts2">.</span>०९</p>
<p class="Sub-Heading">सूक्त</p>
<p class="Shloka">तक्ष॒न्रथं॑ सु॒वृतं॑ विद्म॒नाप॑स॒स्तक्ष॒न्हरी॑ इन्द्र॒वाहा॒ वृष॑ण्वसू।</p>
<p class="Shloka">तक्ष॑न्पि॒तृभ्या॑मृ॒भवो॒ युव॒द्वय॒स्तक्ष॑न्व॒त्साय॑ मा॒तरं॑ सचा॒भुव॑म्॥ १<span class="rvts2">.</span>१११<span class="rvts2">.</span>०१</p>
<p class="Shloka">आ नो॑ य॒ज्ञाय॑ तक्षत ऋभु॒मद्वय॒ क्रत्वे॒ दक्षा॑य सुप्र॒जाव॑ती॒मिष॑म्।</p>
<p class="Shloka">यथा॒ क्षया॑म॒ सर्व॑वीरया वि॒शा तन्न॒ शर्धा॑य धासथा॒ स्वि॑न्द्रि॒यम्॥ १<span class="rvts2">.</span>१११<span class="rvts2">.</span>०२</p>
<p class="Shloka">आ त॑क्षत सा॒तिम॒स्मभ्य॑मृभवः सा॒तिं रथा॑य सा॒तिमर्व॑ते नरः।</p>
<p class="Shloka">सा॒तिं नो॒ जैत्रीं॒ सं म॑हेत वि॒श्वहा॑ जा॒मिमजा॑मिं॒ पृत॑नासु स॒क्षणि॑म्॥ १<span class="rvts2">.</span>१११<span class="rvts2">.</span>०३</p>
<p class="Shloka">ऋ॒भु॒क्षण॒मिन्द्र॒मा हु॑व ऊ॒तय॑ ऋ॒भून्वाजा॑न्म॒रुत॒ सोम॑पीतये।</p>
<p class="Shloka">उ॒भा मि॒त्रावरु॑णा नू॒नम॒श्विना॒ ते नो॑ हिन्वन्तु सा॒तये॑ धि॒ये जि॒षे॥ १<span class="rvts2">.</span>१११<span class="rvts2">.</span>०४</p>
<p class="Shloka">ऋ॒भुर्भरा॑य॒ सं शि॑शातु सा॒तिं स॑मर्य॒जिद्वाजो॑ अ॒स्माँ अ॑विष्टु।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>१११<span class="rvts2">.</span>०५</p>
<p class="Sub-Heading">सूक्त</p>
<p class="Shloka">ईळे॒ द्यावा॑पृथि॒वी पू॒र्वचि॑त्तये॒ऽग्निं घ॒र्मं सु॒रुचं॒ याम॑न्नि॒ष्टये॑।</p>
<p class="Shloka">याभि॒र्भरे॑ का॒रमंशा॑य॒ जिन्व॑थ॒स्ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०१</p>
<p class="Shloka">यु॒वोर्दा॒नाय॑ सु॒भरा॑ अस॒श्चतो॒ रथ॒मा त॑स्थुर्वच॒सं न मन्त॑वे।</p>
<p class="Shloka">याभि॒र्धियोऽव॑थ॒ कर्म॑न्नि॒ष्टये॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०२</p>
<p class="Shloka">यु॒वं तासां॑ दि॒व्यस्य॑ प्र॒शास॑ने वि॒शां क्ष॑यथो अ॒मृत॑स्य म॒ज्मना॑।</p>
<p class="Shloka">याभि॑र्धे॒नुम॒स्वं१ पिन्व॑थो नरा॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०३</p>
<p class="Shloka">याभि॒ परि॑ज्मा॒ तन॑यस्य म॒ज्मना॑ द्विमा॒ता तू॒र्षु त॒रणि॑र्वि॒भूष॑ति।</p>
<p class="Shloka">याभि॑स्त्रि॒मन्तु॒रभ॑वद्विचक्ष॒णस्ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०४</p>
<p class="Shloka">याभी॑ रे॒भं निवृ॑तं सि॒तम॒द्भ्य उद्वन्द॑न॒मैर॑यतं॒ स्व॑र्दृ॒शे।</p>
<p class="Shloka">याभि॒ कण्वं॒ प्र सिषा॑सन्त॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०५</p>
<p class="Shloka">याभि॒रन्त॑कं॒ जस॑मान॒मार॑णे भु॒ज्युं याभि॑रव्य॒थिभि॑र्जिजि॒न्वथु॑।</p>
<p class="Shloka">याभि॑ क॒र्कन्धुं॑ व॒य्यं॑ च॒ जिन्व॑थ॒स्ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०६</p>
<p class="Shloka">याभि॑ शुच॒न्तिं ध॑न॒सां सु॑षं॒सदं॑ त॒प्तं घ॒र्ममो॒म्याव॑न्त॒मत्र॑ये।</p>
<p class="Shloka">याभि॒ पृश्नि॑गुं पुरु॒कुत्स॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०७</p>
<p class="Shloka">याभि॒ शची॑भिर्वृषणा परा॒वृजं॒ प्रान्धं श्रो॒णं चक्ष॑स॒ एत॑वे कृ॒थः।</p>
<p class="Shloka">याभि॒र्वर्ति॑कां ग्रसि॒ताममु॑ञ्चतं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०८</p>
<p class="Shloka">याभि॒ सिन्धुं॒ मधु॑मन्त॒मस॑श्चतं॒ वसि॑ष्ठं॒ याभि॑रजरा॒वजि॑न्वतम्।</p>
<p class="Shloka">याभि॒ कुत्सं॑ श्रु॒तर्यं॒ नर्य॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>०९</p>
<p class="Shloka">याभि॑र्वि॒श्पलां॑ धन॒साम॑थ॒र्व्यं॑ स॒हस्र॑मीळ्ह आ॒जावजि॑न्वतम्।</p>
<p class="Shloka">याभि॒र्वश॑म॒श्व्यं प्रे॒णिमाव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१०</p>
<p class="Shloka">याभि॑ सुदानू औशि॒जाय॑ व॒णिजे॑ दी॒र्घश्र॑वसे॒ मधु॒ कोशो॒ अक्ष॑रत्।</p>
<p class="Shloka">क॒क्षीव॑न्तं स्तो॒तारं॒ याभि॒राव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>११</p>
<p class="Shloka">याभी॑ र॒सां क्षोद॑सो॒द्नः पि॑पि॒न्वथु॑रन॒श्वं याभी॒ रथ॒माव॑तं जि॒षे।</p>
<p class="Shloka">याभि॑स्त्रि॒शोक॑ उ॒स्रिया॑ उ॒दाज॑त॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१२</p>
<p class="Shloka">याभि॒ सूर्यं॑ परिया॒थः प॑रा॒वति॑ मन्धा॒तारं॒ क्षैत्र॑पत्ये॒ष्वाव॑तम्।</p>
<p class="Shloka">याभि॒र्विप्रं॒ प्र भ॒रद्वा॑ज॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१३</p>
<p class="Shloka">याभि॑र्म॒हाम॑तिथि॒ग्वं क॑शो॒जुवं॒ दिवो॑दासं शम्बर॒हत्य॒ आव॑तम्।</p>
<p class="Shloka">याभि॑ पू॒र्भिद्ये॑ त्र॒सद॑स्यु॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१४</p>
<p class="Shloka">याभि॑र्व॒म्रं वि॑पिपा॒नमु॑पस्तु॒तं क॒लिं याभि॑र्वि॒त्तजा॑निं दुव॒स्यथ॑।</p>
<p class="Shloka">याभि॒र्व्य॑श्वमु॒त पृथि॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१५</p>
<p class="Shloka">याभि॑र्नरा श॒यवे॒ याभि॒रत्र॑ये॒ याभि॑ पु॒रा मन॑वे गा॒तुमी॒षथु॑।</p>
<p class="Shloka">याभि॒ शारी॒राज॑तं॒ स्यूम॑रश्मये॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१६</p>
<p class="Shloka">याभि॒ पठ॑र्वा॒ जठ॑रस्य म॒ज्मना॒ग्निर्नादी॑देच्चि॒त इ॒द्धो अज्म॒न्ना।</p>
<p class="Shloka">याभि॒ शर्या॑त॒मव॑थो महाध॒ने ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१७</p>
<p class="Shloka">याभि॑रङ्गिरो॒ मन॑सा निर॒ण्यथोऽग्रं॒ गच्छ॑थो विव॒रे गोअ॑र्णसः।</p>
<p class="Shloka">याभि॒र्मनुं॒ शूर॑मि॒षा स॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१८</p>
<p class="Shloka">याभि॒ पत्नी॑र्विम॒दाय॑ न्यू॒हथु॒रा घ॑ वा॒ याभि॑ररु॒णीरशि॑क्षतम्।</p>
<p class="Shloka">याभि॑ सु॒दास॑ ऊ॒हथु॑ सुदे॒व्यं१ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>१९</p>
<p class="Shloka">याभि॒ शंता॑ती॒ भव॑थो ददा॒शुषे॑ भु॒ज्युं याभि॒रव॑थो॒ याभि॒रध्रि॑गुम्।</p>
<p class="Shloka">ओ॒म्याव॑तीं सु॒भरा॑मृत॒स्तुभं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>२०</p>
<p class="Shloka">याभि॑ कृ॒शानु॒मस॑ने दुव॒स्यथो॑ ज॒वे याभि॒र्यूनो॒ अर्व॑न्त॒माव॑तम्।</p>
<p class="Shloka">मधु॑ प्रि॒यं भ॑रथो॒ यत्स॒रड्भ्य॒स्ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>२१</p>
<p class="Shloka">याभि॒र्नरं॑ गोषु॒युधं॑ नृ॒षाह्ये॒ क्षेत्र॑स्य सा॒ता तन॑यस्य॒ जिन्व॑थः।</p>
<p class="Shloka">याभी॒ रथाँ॒ अव॑थो॒ याभि॒रर्व॑त॒स्ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>२२</p>
<p class="Shloka">याभि॒ कुत्स॑मार्जुने॒यं श॑तक्रतू॒ प्र तु॒र्वीतिं॒ प्र च॑ द॒भीति॒माव॑तम्।</p>
<p class="Shloka">याभि॑र्ध्व॒सन्तिं॑ पुरु॒षन्ति॒माव॑तं॒ ताभि॑रू॒ षु ऊ॒तिभि॑रश्वि॒ना ग॑तम्॥ १<span class="rvts2">.</span>११२<span class="rvts2">.</span>२३</p>
<p class="Shloka">अप्न॑स्वतीमश्विना॒ वाच॑म॒स्मे कृ॒तं नो॑ दस्रा वृषणा मनी॒षाम्।</p>
<p class="Shloka">अ॒द्यू॒त्येऽव॑से॒ नि ह्व॑ये वां वृ॒धे च॑ नो भवतं॒ वाज॑सातौ॥ १<span class="rvts2">.</span>११२<span class="rvts2">.</span>२४</p>
<p class="Shloka">द्युभि॑र॒क्तुभि॒ परि॑ पातम॒स्मानरि॑ष्टेभिरश्विना॒ सौभ॑गेभिः।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>११२<span class="rvts2">.</span>२५</p>
<p class="Sub-Heading">सूक्त</p>
<p class="Shloka">इ॒दं श्रेष्ठं॒ ज्योति॑षां॒ ज्योति॒रागा॑च्चि॒त्रः प्र॑के॒तो अ॑जनिष्ट॒ विभ्वा॑।</p>
<p class="Shloka">यथा॒ प्रसू॑ता सवि॒तुः स॒वायँ॑ ए॒वा रात्र्यु॒षसे॒ योनि॑मारैक्॥ १<span class="rvts2">.</span>११३<span class="rvts2">.</span>०१</p>
<p class="Shloka">रुश॑द्वत्सा॒ रुश॑ती श्वे॒त्यागा॒दारै॑गु कृ॒ष्णा सद॑नान्यस्याः।</p>
<p class="Shloka">स॒मा॒नब॑न्धू अ॒मृते॑ अनू॒ची द्यावा॒ वर्णं॑ चरत आमिना॒ने॥ १<span class="rvts2">.</span>११३<span class="rvts2">.</span>०२</p>
<p class="Shloka">स॒मा॒नो अध्वा॒ स्वस्रो॑रन॒न्तस्तम॒न्यान्या॑ चरतो दे॒वशि॑ष्टे।</p>
<p class="Shloka">न मे॑थेते॒ न त॑स्थतुः सु॒मेके॒ नक्तो॒षासा॒ सम॑नसा॒ विरू॑पे॥ १<span class="rvts2">.</span>११३<span class="rvts2">.</span>०३</p>
<p class="Shloka">भास्व॑ती ने॒त्री सू॒नृता॑ना॒मचे॑ति चि॒त्रा वि दुरो॑ न आवः।</p>
<p class="Shloka">प्रार्प्या॒ जग॒द्व्यु॑ नो रा॒यो अ॑ख्यदु॒षा अ॑जीग॒र्भुव॑नानि॒ विश्वा॑॥ १<span class="rvts2">.</span>११३<span class="rvts2">.</span>०४</p>
<p class="Shloka">जि॒ह्म॒श्ये॒३ चरि॑तवे म॒घोन्या॑भो॒गय॑ इ॒ष्टये॑ रा॒य उ॑ त्वम्।</p>
<p class="Shloka">द॒भ्रं पश्य॑द्भ्य उर्वि॒या वि॒चक्ष॑ उ॒षा अ॑जीग॒र्भुव॑नानि॒ विश्वा॑॥ १<span class="rvts2">.</span>११३<span class="rvts2">.</span>०५</p>
<p class="Shloka">क्ष॒त्राय॑ त्वं॒ श्रव॑से त्वं मही॒या इ॒ष्टये॑ त्व॒मर्थ॑मिव त्वमि॒त्यै।</p>
<p class="Shloka">विस॑दृशा जीवि॒ताभि॑प्र॒चक्ष॑ उ॒षा अ॑जीग॒र्भुव॑नानि॒ विश्वा॑॥ १<span class="rvts2">.</span>११३<span class="rvts2">.</span>०६</p>
<p class="Shloka">ए॒षा दि॒वो दु॑हि॒ता प्रत्य॑दर्शि व्यु॒च्छन्ती॑ युव॒तिः शु॒क्रवा॑साः।</p>
<p class="Shloka">विश्व॒स्येशा॑ना॒ पार्थि॑वस्य॒ वस्व॒ उषो॑ अ॒द्येह सु॑भगे॒ व्यु॑च्छ॥ १<span class="rvts2">.</span>११३<span class="rvts2">.</span>०७</p>
<p class="Shloka">प॒रा॒य॒ती॒नामन्वे॑ति॒ पाथ॑ आयती॒नां प्र॑थ॒मा शश्व॑तीनाम्।</p>
<p class="Shloka">व्यु॒च्छन्ती॑ जी॒वमु॑दी॒रय॑न्त्यु॒षा मृ॒तं कं च॒न बो॒धय॑न्ती॥ १<span class="rvts2">.</span>११३<span class="rvts2">.</span>०८</p>
<p class="Shloka">उषो॒ यद॒ग्निं स॒मिधे॑ च॒कर्थ॒ वि यदाव॒श्चक्ष॑सा॒ सूर्य॑स्य।</p>
<p class="Shloka">यन्मानु॑षान्य॒क्ष्यमा॑णाँ॒ अजी॑ग॒स्तद्दे॒वेषु॑ चकृषे भ॒द्रमप्न॑॥ १<span class="rvts2">.</span>११३<span class="rvts2">.</span>०९</p>
<p class="Shloka">किया॒त्या यत्स॒मया॒ भवा॑ति॒ या व्यू॒षुर्याश्च॑ नू॒नं व्यु॒च्छान्।</p>
<p class="Shloka">अनु॒ पूर्वा॑ कृपते वावशा॒ना प्र॒दीध्या॑ना॒ जोष॑म॒न्याभि॑रेति॥ १<span class="rvts2">.</span>११३<span class="rvts2">.</span>१०</p>
<p class="Shloka">ई॒युष्टे ये पूर्व॑तरा॒मप॑श्यन्व्यु॒च्छन्ती॑मु॒षसं॒ मर्त्या॑सः।</p>
<p class="Shloka">अ॒स्माभि॑रू॒ नु प्र॑ति॒चक्ष्या॑भू॒दो ते य॑न्ति॒ ये अ॑प॒रीषु॒ पश्या॑न्॥ १<span class="rvts2">.</span>११३<span class="rvts2">.</span>११</p>
<p class="Shloka">या॒व॒यद्द्वे॑षा ऋत॒पा ऋ॑ते॒जाः सु॑म्ना॒वरी॑ सू॒नृता॑ ई॒रय॑न्ती।</p>
<p class="Shloka">सु॒म॒ङ्ग॒लीर्बिभ्र॑ती दे॒ववी॑तिमि॒हाद्योष॒ श्रेष्ठ॑तमा॒ व्यु॑च्छ॥ १<span class="rvts2">.</span>११३<span class="rvts2">.</span>१२</p>
<p class="Shloka">शश्व॑त्पु॒रोषा व्यु॑वास दे॒व्यथो॑ अ॒द्येदं व्या॑वो म॒घोनी॑।</p>
<p class="Shloka">अथो॒ व्यु॑च्छा॒दुत्त॑राँ॒ अनु॒ द्यून॒जरा॒मृता॑ चरति स्व॒धाभि॑॥ १<span class="rvts2">.</span>११३<span class="rvts2">.</span>१३</p>
<p class="Shloka">व्य१ञ्जिभि॑र्दि॒व आता॑स्वद्यौ॒दप॑ कृ॒ष्णां नि॒र्णिजं॑ दे॒व्या॑वः।</p>
<p class="Shloka">प्र॒बो॒धय॑न्त्यरु॒णेभि॒रश्वै॒रोषा या॑ति सु॒युजा॒ रथे॑न॥ १<span class="rvts2">.</span>११३<span class="rvts2">.</span>१४</p>
<p class="Shloka">आ॒वह॑न्ती॒ पोष्या॒ वार्या॑णि चि॒त्रं के॒तुं कृ॑णुते॒ चेकि॑ताना।</p>
<p class="Shloka">ई॒युषी॑णामुप॒मा शश्व॑तीनां विभाती॒नां प्र॑थ॒मोषा व्य॑श्वैत्॥ १<span class="rvts2">.</span>११३<span class="rvts2">.</span>१५</p>
<p class="Shloka">उदी॑र्ध्वं जी॒वो असु॑र्न॒ आगा॒दप॒ प्रागा॒त्तम॒ आ ज्योति॑रेति।</p>
<p class="Shloka">आरै॒क्पन्थां॒ यात॑वे॒ सूर्या॒याग॑न्म॒ यत्र॑ प्रति॒रन्त॒ आयु॑॥ १<span class="rvts2">.</span>११३<span class="rvts2">.</span>१६</p>
<p class="Shloka">स्यूम॑ना वा॒च उदि॑यर्ति॒ वह्नि॒ स्तवा॑नो रे॒भ उ॒षसो॑ विभा॒तीः।</p>
<p class="Shloka">अ॒द्या तदु॑च्छ गृण॒ते म॑घोन्य॒स्मे आयु॒र्नि दि॑दीहि प्र॒जाव॑त्॥ १<span class="rvts2">.</span>११३<span class="rvts2">.</span>१७</p>
<p class="Shloka">या गोम॑तीरु॒षस॒ सर्व॑वीरा व्यु॒च्छन्ति॑ दा॒शुषे॒ मर्त्या॑य।</p>
<p class="Shloka">वा॒योरि॑व सू॒नृता॑नामुद॒र्के ता अ॑श्व॒दा अ॑श्नवत्सोम॒सुत्वा॑॥ १<span class="rvts2">.</span>११३<span class="rvts2">.</span>१८</p>
<p class="Shloka">मा॒ता दे॒वाना॒मदि॑ते॒रनी॑कं य॒ज्ञस्य॑ के॒तुर्बृ॑ह॒ती वि भा॑हि।</p>
<p class="Shloka">प्र॒श॒स्ति॒कृद्ब्रह्म॑णे नो॒ व्यु१च्छा नो॒ जने॑ जनय विश्ववारे॥ १<span class="rvts2">.</span>११३<span class="rvts2">.</span>१९</p>
<p class="Shloka">यच्चि॒त्रमप्न॑ उ॒षसो॒ वह॑न्तीजा॒नाय॑ शशमा॒नाय॑ भ॒द्रम्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>११३<span class="rvts2">.</span>२०</p>
<p class="Sub-Heading">सूक्त</p>
<p class="Shloka">इ॒मा रु॒द्राय॑ त॒वसे॑ कप॒र्दिने॑ क्ष॒यद्वी॑राय॒ प्र भ॑रामहे म॒तीः।</p>
<p class="Shloka">यथा॒ शमस॑द्द्वि॒पदे॒ चतु॑ष्पदे॒ विश्वं॑ पु॒ष्टं ग्रामे॑ अ॒स्मिन्न॑नातु॒रम्॥ १<span class="rvts2">.</span>११४<span class="rvts2">.</span>०१</p>
<p class="Shloka">मृ॒ळा नो॑ रुद्रो॒त नो॒ मय॑स्कृधि क्ष॒यद्वी॑राय॒ नम॑सा विधेम ते।</p>
<p class="Shloka">यच्छं च॒ योश्च॒ मनु॑राये॒जे पि॒ता तद॑श्याम॒ तव॑ रुद्र॒ प्रणी॑तिषु॥ १<span class="rvts2">.</span>११४<span class="rvts2">.</span>०२</p>
<p class="Shloka">अ॒श्याम॑ ते सुम॒तिं दे॑वय॒ज्यया॑ क्ष॒यद्वी॑रस्य॒ तव॑ रुद्र मीढ्वः।</p>
<p class="Shloka">सु॒म्ना॒यन्निद्विशो॑ अ॒स्माक॒मा च॒रारि॑ष्टवीरा जुहवाम ते ह॒विः॥ १<span class="rvts2">.</span>११४<span class="rvts2">.</span>०३</p>
<p class="Shloka">त्वे॒षं व॒यं रु॒द्रं य॑ज्ञ॒साधं॑ व॒ङ्कुं क॒विमव॑से॒ नि ह्व॑यामहे।</p>
<p class="Shloka">आ॒रे अ॒स्मद्दैव्यं॒ हेळो॑ अस्यतु सुम॒तिमिद्व॒यम॒स्या वृ॑णीमहे॥ १<span class="rvts2">.</span>११४<span class="rvts2">.</span>०४</p>
<p class="Shloka">दि॒वो व॑रा॒हम॑रु॒षं क॑प॒र्दिनं॑ त्वे॒षं रू॒पं नम॑सा॒ नि ह्व॑यामहे।</p>
<p class="Shloka">हस्ते॒ बिभ्र॑द्भेष॒जा वार्या॑णि॒ शर्म॒ वर्म॑ च्छ॒र्दिर॒स्मभ्यं॑ यंसत्॥ १<span class="rvts2">.</span>११४<span class="rvts2">.</span>०५</p>
<p class="Shloka">इ॒दं पि॒त्रे म॒रुता॑मुच्यते॒ वच॑ स्वा॒दोः स्वादी॑यो रु॒द्राय॒ वर्ध॑नम्।</p>
<p class="Shloka">रास्वा॑ च नो अमृत मर्त॒भोज॑नं॒ त्मने॑ तो॒काय॒ तन॑याय मृळ॥ १<span class="rvts2">.</span>११४<span class="rvts2">.</span>०६</p>
<p class="Shloka">मा नो॑ म॒हान्त॑मु॒त मा नो॑ अर्भ॒कं मा न॒ उक्ष॑न्तमु॒त मा न॑ उक्षि॒तम्।</p>
<p class="Shloka">मा नो॑ वधीः पि॒तरं॒ मोत मा॒तरं॒ मा न॑ प्रि॒यास्त॒न्वो॑ रुद्र रीरिषः॥ १<span class="rvts2">.</span>११४<span class="rvts2">.</span>०७</p>
<p class="Shloka">मा न॑स्तो॒के तन॑ये॒ मा न॑ आ॒यौ मा नो॒ गोषु॒ मा नो॒ अश्वे॑षु रीरिषः।</p>
<p class="Shloka">वी॒रान्मा नो॑ रुद्र भामि॒तो व॑धीर्ह॒विष्म॑न्त॒ सद॒मित्त्वा॑ हवामहे॥ १<span class="rvts2">.</span>११४<span class="rvts2">.</span>०८</p>
<p class="Shloka">उप॑ ते॒ स्तोमा॑न्पशु॒पा इ॒वाक॑रं॒ रास्वा॑ पितर्मरुतां सु॒म्नम॒स्मे।</p>
<p class="Shloka">भ॒द्रा हि ते॑ सुम॒तिर्मृ॑ळ॒यत्त॒माथा॑ व॒यमव॒ इत्ते॑ वृणीमहे॥ १<span class="rvts2">.</span>११४<span class="rvts2">.</span>०९</p>
<p class="Shloka">आ॒रे ते॑ गो॒घ्नमु॒त पू॑रुष॒घ्नं क्षय॑द्वीर सु॒म्नम॒स्मे ते॑ अस्तु।</p>
<p class="Shloka">मृ॒ळा च॑ नो॒ अधि॑ च ब्रूहि दे॒वाधा॑ च न॒ शर्म॑ यच्छ द्वि॒बर्हा॑॥ १<span class="rvts2">.</span>११४<span class="rvts2">.</span>१०</p>
<p class="Shloka">अवो॑चाम॒ नमो॑ अस्मा अव॒स्यव॑ शृ॒णोतु॑ नो॒ हवं॑ रु॒द्रो म॒रुत्वा॑न्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>११४<span class="rvts2">.</span>११</p>
<p class="Sub-Heading">सूक्त</p>
<p class="Shloka">चि॒त्रं दे॒वाना॒मुद॑गा॒दनी॑कं॒ चक्षु॑र्मि॒त्रस्य॒ वरु॑णस्या॒ग्नेः।</p>
<p class="Shloka">आप्रा॒ द्यावा॑पृथि॒वी अ॒न्तरि॑क्षं॒ सूर्य॑ आ॒त्मा जग॑तस्त॒स्थुष॑श्च॥ १<span class="rvts2">.</span>११५<span class="rvts2">.</span>०१</p>
<p class="Shloka">सूर्यो॑ दे॒वीमु॒षसं॒ रोच॑मानां॒ मर्यो॒ न योषा॑म॒भ्ये॑ति प॒श्चात्।</p>
<p class="Shloka">यत्रा॒ नरो॑ देव॒यन्तो॑ यु॒गानि॑ वितन्व॒ते प्रति॑ भ॒द्राय॑ भ॒द्रम्॥ १<span class="rvts2">.</span>११५<span class="rvts2">.</span>०२</p>
<p class="Shloka">भ॒द्रा अश्वा॑ ह॒रित॒ सूर्य॑स्य चि॒त्रा एत॑ग्वा अनु॒माद्या॑सः।</p>
<p class="Shloka">न॒म॒स्यन्तो॑ दि॒व आ पृ॒ष्ठम॑स्थु॒ परि॒ द्यावा॑पृथि॒वी य॑न्ति स॒द्यः॥ १<span class="rvts2">.</span>११५<span class="rvts2">.</span>०३</p>
<p class="Shloka">तत्सूर्य॑स्य देव॒त्वं तन्म॑हि॒त्वं म॒ध्या कर्तो॒र्वित॑तं॒ सं ज॑भार।</p>
<p class="Shloka">य॒देदयु॑क्त ह॒रित॑ स॒धस्था॒दाद्रात्री॒ वास॑स्तनुते सि॒मस्मै॑॥ १<span class="rvts2">.</span>११५<span class="rvts2">.</span>०४</p>
<p class="Shloka">तन्मि॒त्रस्य॒ वरु॑णस्याभि॒चक्षे॒ सूर्यो॑ रू॒पं कृ॑णुते॒ द्योरु॒पस्थे॑।</p>
<p class="Shloka">अ॒न॒न्तम॒न्यद्रुश॑दस्य॒ पाज॑ कृ॒ष्णम॒न्यद्ध॒रित॒ सं भ॑रन्ति॥ १<span class="rvts2">.</span>११५<span class="rvts2">.</span>०५</p>
<p class="Shloka">अ॒द्या दे॑वा॒ उदि॑ता॒ सूर्य॑स्य॒ निरंह॑सः पिपृ॒ता निर॑व॒द्यात्।</p>
<p class="Shloka">तन्नो॑ मि॒त्रो वरु॑णो मामहन्ता॒मदि॑ति॒ सिन्धु॑ पृथि॒वी उ॒त द्यौः॥ १<span class="rvts2">.</span>११५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">नास॑त्याभ्यां ब॒र्हिरि॑व॒ प्र वृ॑ञ्जे॒ स्तोमाँ॑ इयर्म्य॒भ्रिये॑व॒ वात॑।</p>
<p class="Shloka">यावर्भ॑गाय विम॒दाय॑ जा॒यां से॑ना॒जुवा॑ न्यू॒हतू॒ रथे॑न॥ १<span class="rvts2">.</span>११६<span class="rvts2">.</span>०१</p>
<p class="Shloka">वी॒ळु॒पत्म॑भिराशु॒हेम॑भिर्वा दे॒वानां॑ वा जू॒तिभि॒ शाश॑दाना।</p>
<p class="Shloka">तद्रास॑भो नासत्या स॒हस्र॑मा॒जा य॒मस्य॑ प्र॒धने॑ जिगाय॥ १<span class="rvts2">.</span>११६<span class="rvts2">.</span>०२</p>
<p class="Shloka">तुग्रो॑ ह भु॒ज्युम॑श्विनोदमे॒घे र॒यिं न कश्चि॑न्ममृ॒वाँ अवा॑हाः।</p>
<p class="Shloka">तमू॑हथुर्नौ॒भिरा॑त्म॒न्वती॑भिरन्तरिक्ष॒प्रुद्भि॒रपो॑दकाभिः॥ १<span class="rvts2">.</span>११६<span class="rvts2">.</span>०३</p>
<p class="Shloka">ति॒स्रः क्षप॒स्त्रिरहा॑ति॒व्रज॑द्भि॒र्नास॑त्या भु॒ज्युमू॑हथुः पतं॒गैः।</p>
<p class="Shloka">स॒मु॒द्रस्य॒ धन्व॑न्ना॒र्द्रस्य॑ पा॒रे त्रि॒भी रथै॑ श॒तप॑द्भि॒ षळ॑श्वैः॥ १<span class="rvts2">.</span>११६<span class="rvts2">.</span>०४</p>
<p class="Shloka">अ॒ना॒र॒म्भ॒णे तद॑वीरयेथामनास्था॒ने अ॑ग्रभ॒णे स॑मु॒द्रे।</p>
<p class="Shloka">यद॑श्विना ऊ॒हथु॑र्भु॒ज्युमस्तं॑ श॒तारि॑त्रां॒ नाव॑मातस्थि॒वांस॑म्॥ १<span class="rvts2">.</span>११६<span class="rvts2">.</span>०५</p>
<p class="Shloka">यम॑श्विना द॒दथु॑ श्वे॒तमश्व॑म॒घाश्वा॑य॒ शश्व॒दित्स्व॒स्ति।</p>
<p class="Shloka">तद्वां॑ दा॒त्रं महि॑ की॒र्तेन्यं॑ भूत्पै॒द्वो वा॒जी सद॒मिद्धव्यो॑ अ॒र्यः॥ १<span class="rvts2">.</span>११६<span class="rvts2">.</span>०६</p>
<p class="Shloka">यु॒वं न॑रा स्तुव॒ते प॑ज्रि॒याय॑ क॒क्षीव॑ते अरदतं॒ पुरं॑धिम्।</p>
<p class="Shloka">का॒रो॒त॒राच्छ॒फादश्व॑स्य॒ वृष्ण॑ श॒तं कु॒म्भाँ अ॑सिञ्चतं॒ सुरा॑याः॥ १<span class="rvts2">.</span>११६<span class="rvts2">.</span>०७</p>
<p class="Shloka">हि॒मेना॒ग्निं घ्रं॒सम॑वारयेथां पितु॒मती॒मूर्ज॑मस्मा अधत्तम्।</p>
<p class="Shloka">ऋ॒बीसे॒ अत्रि॑मश्वि॒नाव॑नीत॒मुन्नि॑न्यथु॒ सर्व॑गणं स्व॒स्ति॥ १<span class="rvts2">.</span>११६<span class="rvts2">.</span>०८</p>
<p class="Shloka">परा॑व॒तं ना॑सत्यानुदेथामु॒च्चाबु॑ध्नं चक्रथुर्जि॒ह्मबा॑रम्।</p>
<p class="Shloka">क्षर॒न्नापो॒ न पा॒यना॑य रा॒ये स॒हस्रा॑य॒ तृष्य॑ते॒ गोत॑मस्य॥ १<span class="rvts2">.</span>११६<span class="rvts2">.</span>०९</p>
<p class="Shloka">जु॒जु॒रुषो॑ नासत्यो॒त व॒व्रिं प्रामु॑ञ्चतं द्रा॒पिमि॑व॒ च्यवा॑नात्।</p>
<p class="Shloka">प्राति॑रतं जहि॒तस्यायु॑र्द॒स्रादित्पति॑मकृणुतं क॒नीना॑म्॥ १<span class="rvts2">.</span>११६<span class="rvts2">.</span>१०</p>
<p class="Shloka">तद्वां॑ नरा॒ शंस्यं॒ राध्यं॑ चाभिष्टि॒मन्ना॑सत्या॒ वरू॑थम्।</p>
<p class="Shloka">यद्वि॒द्वांसा॑ नि॒धिमि॒वाप॑गूळ्ह॒मुद्द॑र्श॒तादू॒पथु॒र्वन्द॑नाय॥ १<span class="rvts2">.</span>११६<span class="rvts2">.</span>११</p>
<p class="Shloka">तद्वां॑ नरा स॒नये॒ दंस॑ उ॒ग्रमा॒विष्कृ॑णोमि तन्य॒तुर्न वृ॒ष्टिम्।</p>
<p class="Shloka">द॒ध्यङ्ह॒ यन्मध्वा॑थर्व॒णो वा॒मश्व॑स्य शी॒र्ष्णा प्र यदी॑मु॒वाच॑॥ १<span class="rvts2">.</span>११६<span class="rvts2">.</span>१२</p>
<p class="Shloka">अजो॑हवीन्नासत्या क॒रा वां॑ म॒हे याम॑न्पुरुभुजा॒ पुरं॑धिः।</p>
<p class="Shloka">श्रु॒तं तच्छासु॑रिव वध्रिम॒त्या हिर॑ण्यहस्तमश्विनावदत्तम्॥ १<span class="rvts2">.</span>११६<span class="rvts2">.</span>१३</p>
<p class="Shloka">आ॒स्नो वृक॑स्य॒ वर्ति॑काम॒भीके॑ यु॒वं न॑रा नासत्यामुमुक्तम्।</p>
<p class="Shloka">उ॒तो क॒विं पु॑रुभुजा यु॒वं ह॒ कृप॑माणमकृणुतं वि॒चक्षे॑॥ १<span class="rvts2">.</span>११६<span class="rvts2">.</span>१४</p>
<p class="Shloka">च॒रित्रं॒ हि वेरि॒वाच्छे॑दि प॒र्णमा॒जा खे॒लस्य॒ परि॑तक्म्यायाम्।</p>
<p class="Shloka">स॒द्यो जङ्घा॒माय॑सीं वि॒श्पला॑यै॒ धने॑ हि॒ते सर्त॑वे॒ प्रत्य॑धत्तम्॥ १<span class="rvts2">.</span>११६<span class="rvts2">.</span>१५</p>
<p class="Shloka">श॒तं मे॒षान्वृ॒क्ये॑ चक्षदा॒नमृ॒ज्राश्वं॒ तं पि॒तान्धं च॑कार।</p>
<p class="Shloka">तस्मा॑ अ॒क्षी ना॑सत्या वि॒चक्ष॒ आध॑त्तं दस्रा भिषजावन॒र्वन्॥ १<span class="rvts2">.</span>११६<span class="rvts2">.</span>१६</p>
<p class="Shloka">आ वां॒ रथं॑ दुहि॒ता सूर्य॑स्य॒ कार्ष्मे॑वातिष्ठ॒दर्व॑ता॒ जय॑न्ती।</p>
<p class="Shloka">विश्वे॑ दे॒वा अन्व॑मन्यन्त हृ॒द्भिः समु॑ श्रि॒या ना॑सत्या सचेथे॥ १<span class="rvts2">.</span>११६<span class="rvts2">.</span>१७</p>
<p class="Shloka">यदया॑तं॒ दिवो॑दासाय व॒र्तिर्भ॒रद्वा॑जायाश्विना॒ हय॑न्ता।</p>
<p class="Shloka">रे॒वदु॑वाह सच॒नो रथो॑ वां वृष॒भश्च॑ शिंशु॒मार॑श्च यु॒क्ता॥ १<span class="rvts2">.</span>११६<span class="rvts2">.</span>१८</p>
<p class="Shloka">र॒यिं सु॑क्ष॒त्रं स्व॑प॒त्यमायु॑ सु॒वीर्यं॑ नासत्या॒ वह॑न्ता।</p>
<p class="Shloka">आ ज॒ह्नावीं॒ सम॑न॒सोप॒ वाजै॒स्त्रिरह्नो॑ भा॒गं दध॑तीमयातम्॥ १<span class="rvts2">.</span>११६<span class="rvts2">.</span>१९</p>
<p class="Shloka">परि॑विष्टं जाहु॒षं वि॒श्वत॑ सीं सु॒गेभि॒र्नक्त॑मूहथू॒ रजो॑भिः।</p>
<p class="Shloka">वि॒भि॒न्दुना॑ नासत्या॒ रथे॑न॒ वि पर्व॑ताँ अजर॒यू अ॑यातम्॥ १<span class="rvts2">.</span>११६<span class="rvts2">.</span>२०</p>
<p class="Shloka">एक॑स्या॒ वस्तो॑रावतं॒ रणा॑य॒ वश॑मश्विना स॒नये॑ स॒हस्रा॑।</p>
<p class="Shloka">निर॑हतं दु॒च्छुना॒ इन्द्र॑वन्ता पृथु॒श्रव॑सो वृषणा॒वरा॑तीः॥ १<span class="rvts2">.</span>११६<span class="rvts2">.</span>२१</p>
<p class="Shloka">श॒रस्य॑ चिदार्च॒त्कस्या॑व॒तादा नी॒चादु॒च्चा च॑क्रथु॒ पात॑वे॒ वाः।</p>
<p class="Shloka">श॒यवे॑ चिन्नासत्या॒ शची॑भि॒र्जसु॑रये स्त॒र्यं॑ पिप्यथु॒र्गाम्॥ १<span class="rvts2">.</span>११६<span class="rvts2">.</span>२२</p>
<p class="Shloka">अ॒व॒स्य॒ते स्तु॑व॒ते कृ॑ष्णि॒याय॑ ऋजूय॒ते ना॑सत्या॒ शची॑भिः।</p>
<p class="Shloka">प॒शुं न न॒ष्टमि॑व॒ दर्श॑नाय विष्णा॒प्वं॑ ददथु॒र्विश्व॑काय॥ १<span class="rvts2">.</span>११६<span class="rvts2">.</span>२३</p>
<p class="Shloka">दश॒ रात्री॒रशि॑वेना॒ नव॒ द्यूनव॑नद्धं श्नथि॒तम॒प्स्व१न्तः।</p>
<p class="Shloka">विप्रु॑तं रे॒भमु॒दनि॒ प्रवृ॑क्त॒मुन्नि॑न्यथु॒ सोम॑मिव स्रु॒वेण॑॥ १<span class="rvts2">.</span>११६<span class="rvts2">.</span>२४</p>
<p class="Shloka">प्र वां॒ दंसां॑स्यश्विनाववोचम॒स्य पति॑ स्यां सु॒गव॑ सु॒वीर॑।</p>
<p class="Shloka">उ॒त पश्य॑न्नश्नु॒वन्दी॒र्घमायु॒रस्त॑मि॒वेज्ज॑रि॒माणं॑ जगम्याम्॥ १<span class="rvts2">.</span>११६<span class="rvts2">.</span>२५</p>
<p class="Sub-Heading">सूक्त</p>
<p class="Shloka">मध्व॒ सोम॑स्याश्विना॒ मदा॑य प्र॒त्नो होता वि॑वासते वाम्।</p>
<p class="Shloka">ब॒र्हिष्म॑ती रा॒तिर्विश्रि॑ता॒ गीरि॒षा या॑तं नास॒त्योप॒ वाजै॑॥ १<span class="rvts2">.</span>११७<span class="rvts2">.</span>०१</p>
<p class="Shloka">यो वा॑मश्विना॒ मन॑सो॒ जवी॑या॒न्रथ॒ स्वश्वो॒ विश॑ आ॒जिगा॑ति।</p>
<p class="Shloka">येन॒ गच्छ॑थः सु॒कृतो॑ दुरो॒णं तेन॑ नरा व॒र्तिर॒स्मभ्यं॑ यातम्॥ १<span class="rvts2">.</span>११७<span class="rvts2">.</span>०२</p>
<p class="Shloka">ऋषिं॑ नरा॒वंह॑स॒ पाञ्च॑जन्यमृ॒बीसा॒दत्रिं॑ मुञ्चथो ग॒णेन॑।</p>
<p class="Shloka">मि॒नन्ता॒ दस्यो॒रशि॑वस्य मा॒या अ॑नुपू॒र्वं वृ॑षणा चो॒दय॑न्ता॥ १<span class="rvts2">.</span>११७<span class="rvts2">.</span>०३</p>
<p class="Shloka">अश्वं॒ न गू॒ळ्हम॑श्विना दु॒रेवै॒रृषिं॑ नरा वृषणा रे॒भम॒प्सु।</p>
<p class="Shloka">सं तं रि॑णीथो॒ विप्रु॑तं॒ दंसो॑भि॒र्न वां॑ जूर्यन्ति पू॒र्व्या कृ॒तानि॑॥ १<span class="rvts2">.</span>११७<span class="rvts2">.</span>०४</p>
<p class="Shloka">सु॒षु॒प्वांसं॒ न निरृ॑तेरु॒पस्थे॒ सूर्यं॒ न द॑स्रा॒ तम॑सि क्षि॒यन्त॑म्।</p>
<p class="Shloka">शु॒भे रु॒क्मं न द॑र्श॒तं निखा॑त॒मुदू॑पथुरश्विना॒ वन्द॑नाय॥ १<span class="rvts2">.</span>११७<span class="rvts2">.</span>०५</p>
<p class="Shloka">तद्वां॑ नरा॒ शंस्यं॑ पज्रि॒येण॑ क॒क्षीव॑ता नासत्या॒ परि॑ज्मन्।</p>
<p class="Shloka">श॒फादश्व॑स्य वा॒जिनो॒ जना॑य श॒तं कु॒म्भाँ अ॑सिञ्चतं॒ मधू॑नाम्॥ १<span class="rvts2">.</span>११७<span class="rvts2">.</span>०६</p>
<p class="Shloka">यु॒वं न॑रा स्तुव॒ते कृ॑ष्णि॒याय॑ विष्णा॒प्वं॑ ददथु॒र्विश्व॑काय।</p>
<p class="Shloka">घोषा॑यै चित्पितृ॒षदे॑ दुरो॒णे पतिं॒ जूर्य॑न्त्या अश्विनावदत्तम्॥ १<span class="rvts2">.</span>११७<span class="rvts2">.</span>०७</p>
<p class="Shloka">यु॒वं श्यावा॑य॒ रुश॑तीमदत्तं म॒हः क्षो॒णस्या॑श्विना॒ कण्वा॑य।</p>
<p class="Shloka">प्र॒वाच्यं॒ तद्वृ॑षणा कृ॒तं वां॒ यन्ना॑र्ष॒दाय॒ श्रवो॑ अ॒ध्यध॑त्तम्॥ १<span class="rvts2">.</span>११७<span class="rvts2">.</span>०८</p>
<p class="Shloka">पु॒रू वर्पां॑स्यश्विना॒ दधा॑ना॒ नि पे॒दव॑ ऊहथुरा॒शुमश्व॑म्।</p>
<p class="Shloka">स॒ह॒स्र॒सां वा॒जिन॒मप्र॑तीतमहि॒हनं॑ श्रव॒स्यं१ तरु॑त्रम्॥ १<span class="rvts2">.</span>११७<span class="rvts2">.</span>०९</p>
<p class="Shloka">ए॒तानि॑ वां श्रव॒स्या॑ सुदानू॒ ब्रह्मा॑ङ्गू॒षं सद॑नं॒ रोद॑स्योः।</p>
<p class="Shloka">यद्वां॑ प॒ज्रासो॑ अश्विना॒ हव॑न्ते या॒तमि॒षा च॑ वि॒दुषे॑ च॒ वाज॑म्॥ १<span class="rvts2">.</span>११७<span class="rvts2">.</span>१०</p>
<p class="Shloka">सू॒नोर्माने॑नाश्विना गृणा॒ना वाजं॒ विप्रा॑य भुरणा॒ रद॑न्ता।</p>
<p class="Shloka">अ॒गस्त्ये॒ ब्रह्म॑णा वावृधा॒ना सं वि॒श्पलां॑ नासत्यारिणीतम्॥ १<span class="rvts2">.</span>११७<span class="rvts2">.</span>११</p>
<p class="Shloka">कुह॒ यान्ता॑ सुष्टु॒तिं का॒व्यस्य॒ दिवो॑ नपाता वृषणा शयु॒त्रा।</p>
<p class="Shloka">हिर॑ण्यस्येव क॒लशं॒ निखा॑त॒मुदू॑पथुर्दश॒मे अ॑श्वि॒नाह॑न्॥ १<span class="rvts2">.</span>११७<span class="rvts2">.</span>१२</p>
<p class="Shloka">यु॒वं च्यवा॑नमश्विना॒ जर॑न्तं॒ पुन॒र्युवा॑नं चक्रथु॒ शची॑भिः।</p>
<p class="Shloka">यु॒वो रथं॑ दुहि॒ता सूर्य॑स्य स॒ह श्रि॒या ना॑सत्यावृणीत॥ १<span class="rvts2">.</span>११७<span class="rvts2">.</span>१३</p>
<p class="Shloka">यु॒वं तुग्रा॑य पू॒र्व्येभि॒रेवै॑ पुनर्म॒न्याव॑भवतं युवाना।</p>
<p class="Shloka">यु॒वं भु॒ज्युमर्ण॑सो॒ निः स॑मु॒द्राद्विभि॑रूहथुरृ॒ज्रेभि॒रश्वै॑॥ १<span class="rvts2">.</span>११७<span class="rvts2">.</span>१४</p>
<p class="Shloka">अजो॑हवीदश्विना तौ॒ग्र्यो वां॒ प्रोळ्ह॑ समु॒द्रम॑व्य॒थिर्ज॑ग॒न्वान्।</p>
<p class="Shloka">निष्टमू॑हथुः सु॒युजा॒ रथे॑न॒ मनो॑जवसा वृषणा स्व॒स्ति॥ १<span class="rvts2">.</span>११७<span class="rvts2">.</span>१५</p>
<p class="Shloka">अजो॑हवीदश्विना॒ वर्ति॑का वामा॒स्नो यत्सी॒ममु॑ञ्चतं॒ वृक॑स्य।</p>
<p class="Shloka">वि ज॒युषा॑ ययथु॒ सान्वद्रे॑र्जा॒तं वि॒ष्वाचो॑ अहतं वि॒षेण॑॥ १<span class="rvts2">.</span>११७<span class="rvts2">.</span>१६</p>
<p class="Shloka">श॒तं मे॒षान्वृ॒क्ये॑ मामहा॒नं तम॒ प्रणी॑त॒मशि॑वेन पि॒त्रा।</p>
<p class="Shloka">आक्षी ऋ॒ज्राश्वे॑ अश्विनावधत्तं॒ ज्योति॑र॒न्धाय॑ चक्रथुर्वि॒चक्षे॑॥ १<span class="rvts2">.</span>११७<span class="rvts2">.</span>१७</p>
<p class="Shloka">शु॒नम॒न्धाय॒ भर॑मह्वय॒त्सा वृ॒कीर॑श्विना वृषणा॒ नरेति॑।</p>
<p class="Shloka">जा॒रः क॒नीन॑ इव चक्षदा॒न ऋ॒ज्राश्व॑ श॒तमेकं॑ च मे॒षान्॥ १<span class="rvts2">.</span>११७<span class="rvts2">.</span>१८</p>
<p class="Shloka">म॒ही वा॑मू॒तिर॑श्विना मयो॒भूरु॒त स्रा॒मं धि॑ष्ण्या॒ सं रि॑णीथः।</p>
<p class="Shloka">अथा॑ यु॒वामिद॑ह्वय॒त्पुरं॑धि॒राग॑च्छतं सीं वृषणा॒ववो॑भिः॥ १<span class="rvts2">.</span>११७<span class="rvts2">.</span>१९</p>
<p class="Shloka">अधे॑नुं दस्रा स्त॒र्यं१ विष॑क्ता॒मपि॑न्वतं श॒यवे॑ अश्विना॒ गाम्।</p>
<p class="Shloka">यु॒वं शची॑भिर्विम॒दाय॑ जा॒यां न्यू॑हथुः पुरुमि॒त्रस्य॒ योषा॑म्॥ १<span class="rvts2">.</span>११७<span class="rvts2">.</span>२०</p>
<p class="Shloka">यवं॒ वृके॑णाश्विना॒ वप॒न्तेषं॑ दु॒हन्ता॒ मनु॑षाय दस्रा।</p>
<p class="Shloka">अ॒भि दस्युं॒ बकु॑रेणा॒ धम॑न्तो॒रु ज्योति॑श्चक्रथु॒रार्या॑य॥ १<span class="rvts2">.</span>११७<span class="rvts2">.</span>२१</p>
<p class="Shloka">आ॒थ॒र्व॒णाया॑श्विना दधी॒चेऽश्व्यं॒ शिर॒ प्रत्यै॑रयतम्।</p>
<p class="Shloka">स वां॒ मधु॒ प्र वो॑चदृता॒यन्त्वा॒ष्ट्रं यद्द॑स्रावपिक॒क्ष्यं॑ वाम्॥ १<span class="rvts2">.</span>११७<span class="rvts2">.</span>२२</p>
<p class="Shloka">सदा॑ कवी सुम॒तिमा च॑के वां॒ विश्वा॒ धियो॑ अश्विना॒ प्राव॑तं मे।</p>
<p class="Shloka">अ॒स्मे र॒यिं ना॑सत्या बृ॒हन्त॑मपत्य॒साचं॒ श्रुत्यं॑ रराथाम्॥ १<span class="rvts2">.</span>११७<span class="rvts2">.</span>२३</p>
<p class="Shloka">हिर॑ण्यहस्तमश्विना॒ ररा॑णा पु॒त्रं न॑रा वध्रिम॒त्या अ॑दत्तम्।</p>
<p class="Shloka">त्रिधा॑ ह॒ श्याव॑मश्विना॒ विक॑स्त॒मुज्जी॒वस॑ ऐरयतं सुदानू॥ १<span class="rvts2">.</span>११७<span class="rvts2">.</span>२४</p>
<p class="Shloka">ए॒तानि॑ वामश्विना वी॒र्या॑णि॒ प्र पू॒र्व्याण्या॒यवो॑ऽवोचन्।</p>
<p class="Shloka">ब्रह्म॑ कृ॒ण्वन्तो॑ वृषणा यु॒वभ्यां॑ सु॒वीरा॑सो वि॒दथ॒मा व॑देम॥ १<span class="rvts2">.</span>११७<span class="rvts2">.</span>२५</p>
<p class="Sub-Heading">सूक्त</p>
<p class="Shloka">आ वां॒ रथो॑ अश्विना श्ये॒नप॑त्वा सुमृळी॒कः स्ववाँ॑ यात्व॒र्वाङ्।</p>
<p class="Shloka">यो मर्त्य॑स्य॒ मन॑सो॒ जवी॑यान्त्रिवन्धु॒रो वृ॑षणा॒ वात॑रंहाः॥ १<span class="rvts2">.</span>११८<span class="rvts2">.</span>०१</p>
<p class="Shloka">त्रि॒व॒न्धु॒रेण॑ त्रि॒वृता॒ रथे॑न त्रिच॒क्रेण॑ सु॒वृता या॑तम॒र्वाक्।</p>
<p class="Shloka">पिन्व॑तं॒ गा जिन्व॑त॒मर्व॑तो नो व॒र्धय॑तमश्विना वी॒रम॒स्मे॥ १<span class="rvts2">.</span>११८<span class="rvts2">.</span>०२</p>
<p class="Shloka">प्र॒वद्या॑मना सु॒वृता॒ रथे॑न॒ दस्रा॑वि॒मं शृ॑णुतं॒ श्लोक॒मद्रे॑।</p>
<p class="Shloka">किम॒ङ्ग वां॒ प्रत्यव॑र्तिं॒ गमि॑ष्ठा॒हुर्विप्रा॑सो अश्विना पुरा॒जाः॥ १<span class="rvts2">.</span>११८<span class="rvts2">.</span>०३</p>
<p class="Shloka">आ वां॑ श्ये॒नासो॑ अश्विना वहन्तु॒ रथे॑ यु॒क्तास॑ आ॒शव॑ पतं॒गाः।</p>
<p class="Shloka">ये अ॒प्तुरो॑ दि॒व्यासो॒ न गृध्रा॑ अ॒भि प्रयो॑ नासत्या॒ वह॑न्ति॥ १<span class="rvts2">.</span>११८<span class="rvts2">.</span>०४</p>
<p class="Shloka">आ वां॒ रथं॑ युव॒तिस्ति॑ष्ठ॒दत्र॑ जु॒ष्ट्वी न॑रा दुहि॒ता सूर्य॑स्य।</p>
<p class="Shloka">परि॑ वा॒मश्वा॒ वपु॑षः पतं॒गा वयो॑ वहन्त्वरु॒षा अ॒भीके॑॥ १<span class="rvts2">.</span>११८<span class="rvts2">.</span>०५</p>
<p class="Shloka">उद्वन्द॑नमैरतं दं॒सना॑भि॒रुद्रे॒भं द॑स्रा वृषणा॒ शची॑भिः।</p>
<p class="Shloka">निष्टौ॒ग्र्यं पा॑रयथः समु॒द्रात्पुन॒श्च्यवा॑नं चक्रथु॒र्युवा॑नम्॥ १<span class="rvts2">.</span>११८<span class="rvts2">.</span>०६</p>
<p class="Shloka">यु॒वमत्र॒येऽव॑नीताय त॒प्तमूर्ज॑मो॒मान॑मश्विनावधत्तम्।</p>
<p class="Shloka">यु॒वं कण्वा॒यापि॑रिप्ताय॒ चक्षु॒ प्रत्य॑धत्तं सुष्टु॒तिं जु॑जुषा॒णा॥ १<span class="rvts2">.</span>११८<span class="rvts2">.</span>०७</p>
<p class="Shloka">यु॒वं धे॒नुं श॒यवे॑ नाधि॒तायापि॑न्वतमश्विना पू॒र्व्याय॑।</p>
<p class="Shloka">अमु॑ञ्चतं॒ वर्ति॑का॒मंह॑सो॒ निः प्रति॒ जङ्घां॑ वि॒श्पला॑या अधत्तम्॥ १<span class="rvts2">.</span>११८<span class="rvts2">.</span>०८</p>
<p class="Shloka">यु॒वं श्वे॒तं पे॒दव॒ इन्द्र॑जूतमहि॒हन॑मश्विनादत्त॒मश्व॑म्।</p>
<p class="Shloka">जो॒हूत्र॑म॒र्यो अ॒भिभू॑तिमु॒ग्रं स॑हस्र॒सां वृष॑णं वी॒ड्व॑ङ्गम्॥ १<span class="rvts2">.</span>११८<span class="rvts2">.</span>०९</p>
<p class="Shloka">ता वां॑ नरा॒ स्वव॑से सुजा॒ता हवा॑महे अश्विना॒ नाध॑मानाः।</p>
<p class="Shloka">आ न॒ उप॒ वसु॑मता॒ रथे॑न॒ गिरो॑ जुषा॒णा सु॑वि॒ताय॑ यातम्॥ १<span class="rvts2">.</span>११८<span class="rvts2">.</span>१०</p>
<p class="Shloka">आ श्ये॒नस्य॒ जव॑सा॒ नूत॑नेना॒स्मे या॑तं नासत्या स॒जोषा॑।</p>
<p class="Shloka">हवे॒ हि वा॑मश्विना रा॒तह॑व्यः शश्वत्त॒माया॑ उ॒षसो॒ व्यु॑ष्टौ॥ १<span class="rvts2">.</span>११८<span class="rvts2">.</span>११</p>
<p class="Sub-Heading">सूक्त</p>
<p class="Shloka">आ वां॒ रथं॑ पुरुमा॒यं म॑नो॒जुवं॑ जी॒राश्वं॑ य॒ज्ञियं॑ जी॒वसे॑ हुवे।</p>
<p class="Shloka">स॒हस्र॑केतुं व॒निनं॑ श॒तद्व॑सुं श्रुष्टी॒वानं॑ वरिवो॒धाम॒भि प्रय॑॥ १<span class="rvts2">.</span>११९<span class="rvts2">.</span>०१</p>
<p class="Shloka">ऊ॒र्ध्वा धी॒तिः प्रत्य॑स्य॒ प्रया॑म॒न्यधा॑यि॒ शस्म॒न्सम॑यन्त॒ आ दिश॑।</p>
<p class="Shloka">स्वदा॑मि घ॒र्मं प्रति॑ यन्त्यू॒तय॒ आ वा॑मू॒र्जानी॒ रथ॑मश्विनारुहत्॥ १<span class="rvts2">.</span>११९<span class="rvts2">.</span>०२</p>
<p class="Shloka">सं यन्मि॒थः प॑स्पृधा॒नासो॒ अग्म॑त शु॒भे म॒खा अमि॑ता जा॒यवो॒ रणे॑।</p>
<p class="Shloka">यु॒वोरह॑ प्रव॒णे चे॑किते॒ रथो॒ यद॑श्विना॒ वह॑थः सू॒रिमा वर॑म्॥ १<span class="rvts2">.</span>११९<span class="rvts2">.</span>०३</p>
<p class="Shloka">यु॒वं भु॒ज्युं भु॒रमा॑णं॒ विभि॑र्ग॒तं स्वयु॑क्तिभिर्नि॒वह॑न्ता पि॒तृभ्य॒ आ।</p>
<p class="Shloka">या॒सि॒ष्टं व॒र्तिर्वृ॑षणा विजे॒न्यं१ दिवो॑दासाय॒ महि॑ चेति वा॒मव॑॥ १<span class="rvts2">.</span>११९<span class="rvts2">.</span>०४</p>
<p class="Shloka">यु॒वोर॑श्विना॒ वपु॑षे युवा॒युजं॒ रथं॒ वाणी॑ येमतुरस्य॒ शर्ध्य॑म्।</p>
<p class="Shloka">आ वां॑ पति॒त्वं स॒ख्याय॑ ज॒ग्मुषी॒ योषा॑वृणीत॒ जेन्या॑ यु॒वां पती॑॥ १<span class="rvts2">.</span>११९<span class="rvts2">.</span>०५</p>
<p class="Shloka">यु॒वं रे॒भं परि॑षूतेरुरुष्यथो हि॒मेन॑ घ॒र्मं परि॑तप्त॒मत्र॑ये।</p>
<p class="Shloka">यु॒वं श॒योर॑व॒सं पि॑प्यथु॒र्गवि॒ प्र दी॒र्घेण॒ वन्द॑नस्ता॒र्यायु॑षा॥ १<span class="rvts2">.</span>११९<span class="rvts2">.</span>०६</p>
<p class="Shloka">यु॒वं वन्द॑नं॒ निरृ॑तं जर॒ण्यया॒ रथं॒ न द॑स्रा कर॒णा समि॑न्वथः।</p>
<p class="Shloka">क्षेत्रा॒दा विप्रं॑ जनथो विप॒न्यया॒ प्र वा॒मत्र॑ विध॒ते दं॒सना॑ भुवत्॥ १<span class="rvts2">.</span>११९<span class="rvts2">.</span>०७</p>
<p class="Shloka">अग॑च्छतं॒ कृप॑माणं परा॒वति॑ पि॒तुः स्वस्य॒ त्यज॑सा॒ निबा॑धितम्।</p>
<p class="Shloka">स्व॑र्वतीरि॒त ऊ॒तीर्यु॒वोरह॑ चि॒त्रा अ॒भीके॑ अभवन्न॒भिष्ट॑यः॥ १<span class="rvts2">.</span>११९<span class="rvts2">.</span>०८</p>
<p class="Shloka">उ॒त स्या वां॒ मधु॑म॒न्मक्षि॑कारप॒न्मदे॒ सोम॑स्यौशि॒जो हु॑वन्यति।</p>
<p class="Shloka">यु॒वं द॑धी॒चो मन॒ आ वि॑वास॒थोऽथा॒ शिर॒ प्रति॑ वा॒मश्व्यं॑ वदत्॥ १<span class="rvts2">.</span>११९<span class="rvts2">.</span>०९</p>
<p class="Shloka">यु॒वं पे॒दवे॑ पुरु॒वार॑मश्विना स्पृ॒धां श्वे॒तं त॑रु॒तारं॑ दुवस्यथः।</p>
<p class="Shloka">शर्यै॑र॒भिद्युं॒ पृत॑नासु दु॒ष्टरं॑ च॒र्कृत्य॒मिन्द्र॑मिव चर्षणी॒सह॑म्॥ १<span class="rvts2">.</span>११९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">का रा॑ध॒द्धोत्रा॑श्विना वां॒ को वां॒ जोष॑ उ॒भयो॑।</p>
<p class="Shloka">क॒था वि॑धा॒त्यप्र॑चेताः॥ १<span class="rvts2">.</span>१२०<span class="rvts2">.</span>०१</p>
<p class="Shloka">वि॒द्वांसा॒विद्दुर॑ पृच्छे॒दवि॑द्वानि॒त्थाप॑रो अचे॒ताः।</p>
<p class="Shloka">नू चि॒न्नु मर्ते॒ अक्रौ॑॥ १<span class="rvts2">.</span>१२०<span class="rvts2">.</span>०२</p>
<p class="Shloka">ता वि॒द्वांसा॑ हवामहे वां॒ ता नो॑ वि॒द्वांसा॒ मन्म॑ वोचेतम॒द्य।</p>
<p class="Shloka">प्रार्च॒द्दय॑मानो यु॒वाकु॑॥ १<span class="rvts2">.</span>१२०<span class="rvts2">.</span>०३</p>
<p class="Shloka">वि पृ॑च्छामि पा॒क्या॒३ न दे॒वान्वष॑ट्कृतस्याद्भु॒तस्य॑ दस्रा।</p>
<p class="Shloka">पा॒तं च॒ सह्य॑सो यु॒वं च॒ रभ्य॑सो नः॥ १<span class="rvts2">.</span>१२०<span class="rvts2">.</span>०४</p>
<p class="Shloka">प्र या घोषे॒ भृग॑वाणे॒ न शोभे॒ यया॑ वा॒चा यज॑ति पज्रि॒यो वा॑म्।</p>
<p class="Shloka">प्रैष॒युर्न वि॒द्वान्॥ १<span class="rvts2">.</span>१२०<span class="rvts2">.</span>०५</p>
<p class="Shloka">श्रु॒तं गा॑य॒त्रं तक॑वानस्या॒हं चि॒द्धि रि॒रेभा॑श्विना वाम्।</p>
<p class="Shloka">आक्षी शु॑भस्पती॒ दन्॥ १<span class="rvts2">.</span>१२०<span class="rvts2">.</span>०६</p>
<p class="Shloka">यु॒वं ह्यास्तं॑ म॒हो रन्यु॒वं वा॒ यन्नि॒रत॑तंसतम्।</p>
<p class="Shloka">ता नो॑ वसू सुगो॒पा स्या॑तं पा॒तं नो॒ वृका॑दघा॒योः॥ १<span class="rvts2">.</span>१२०<span class="rvts2">.</span>०७</p>
<p class="Shloka">मा कस्मै॑ धातम॒भ्य॑मि॒त्रिणे॑ नो॒ माकुत्रा॑ नो गृ॒हेभ्यो॑ धे॒नवो॑ गुः।</p>
<p class="Shloka">स्त॒ना॒भुजो॒ अशि॑श्वीः॥ १<span class="rvts2">.</span>१२०<span class="rvts2">.</span>०८</p>
<p class="Shloka">दु॒ही॒यन्मि॒त्रधि॑तये यु॒वाकु॑ रा॒ये च॑ नो मिमी॒तं वाज॑वत्यै।</p>
<p class="Shloka">इ॒षे च॑ नो मिमीतं धेनु॒मत्यै॑॥ १<span class="rvts2">.</span>१२०<span class="rvts2">.</span>०९</p>
<p class="Shloka">अ॒श्विनो॑रसनं॒ रथ॑मन॒श्वं वा॒जिनी॑वतोः।</p>
<p class="Shloka">तेना॒हं भूरि॑ चाकन॥ १<span class="rvts2">.</span>१२०<span class="rvts2">.</span>१०</p>
<p class="Shloka">अ॒यं स॑मह मा तनू॒ह्याते॒ जनाँ॒ अनु॑।</p>
<p class="Shloka">सो॒म॒पेयं॑ सु॒खो रथ॑॥ १<span class="rvts2">.</span>१२०<span class="rvts2">.</span>११</p>
<p class="Shloka">अध॒ स्वप्न॑स्य॒ निर्वि॒देऽभु॑ञ्जतश्च रे॒वत॑।</p>
<p class="Shloka">उ॒भा ता बस्रि॑ नश्यतः॥ १<span class="rvts2">.</span>१२०<span class="rvts2">.</span>१२</p>
<p class="Sub-Heading">सूक्त</p>
<p class="Shloka">कदि॒त्था नॄँः पात्रं॑ देवय॒तां श्रव॒द्गिरो॒ अङ्गि॑रसां तुर॒ण्यन्।</p>
<p class="Shloka">प्र यदान॒ड्विश॒ आ ह॒र्म्यस्यो॒रु क्रं॑सते अध्व॒रे यज॑त्रः॥ १<span class="rvts2">.</span>१२१<span class="rvts2">.</span>०१</p>
<p class="Shloka">स्तम्भी॑द्ध॒ द्यां स ध॒रुणं॑ प्रुषायदृ॒भुर्वाजा॑य॒ द्रवि॑णं॒ नरो॒ गोः।</p>
<p class="Shloka">अनु॑ स्व॒जां म॑हि॒षश्च॑क्षत॒ व्रां मेना॒मश्व॑स्य॒ परि॑ मा॒तरं॒ गोः॥ १<span class="rvts2">.</span>१२१<span class="rvts2">.</span>०२</p>
<p class="Shloka">नक्ष॒द्धव॑मरु॒णीः पू॒र्व्यं राट् तु॒रो वि॒शामङ्गि॑रसा॒मनु॒ द्यून्।</p>
<p class="Shloka">तक्ष॒द्वज्रं॒ नियु॑तं त॒स्तम्भ॒द्द्यां चतु॑ष्पदे॒ नर्या॑य द्वि॒पादे॑॥ १<span class="rvts2">.</span>१२१<span class="rvts2">.</span>०३</p>
<p class="Shloka">अ॒स्य मदे॑ स्व॒र्यं॑ दा ऋ॒तायापी॑वृतमु॒स्रिया॑णा॒मनी॑कम्।</p>
<p class="Shloka">यद्ध॑ प्र॒सर्गे॑ त्रिक॒कुम्नि॒वर्त॒दप॒ द्रुहो॒ मानु॑षस्य॒ दुरो॑ वः॥ १<span class="rvts2">.</span>१२१<span class="rvts2">.</span>०४</p>
<p class="Shloka">तुभ्यं॒ पयो॒ यत्पि॒तरा॒वनी॑तां॒ राध॑ सु॒रेत॑स्तु॒रणे॑ भुर॒ण्यू।</p>
<p class="Shloka">शुचि॒ यत्ते॒ रेक्ण॒ आय॑जन्त सब॒र्दुघा॑या॒ पय॑ उ॒स्रिया॑याः॥ १<span class="rvts2">.</span>१२१<span class="rvts2">.</span>०५</p>
<p class="Shloka">अध॒ प्र ज॑ज्ञे त॒रणि॑र्ममत्तु॒ प्र रो॑च्य॒स्या उ॒षसो॒ न सूर॑।</p>
<p class="Shloka">इन्दु॒र्येभि॒राष्ट॒ स्वेदु॑हव्यैः स्रु॒वेण॑ सि॒ञ्चञ्ज॒रणा॒भि धाम॑॥ १<span class="rvts2">.</span>१२१<span class="rvts2">.</span>०६</p>
<p class="Shloka">स्वि॒ध्मा यद्व॒नधि॑तिरप॒स्यात्सूरो॑ अध्व॒रे परि॒ रोध॑ना॒ गोः।</p>
<p class="Shloka">यद्ध॑ प्र॒भासि॒ कृत्व्याँ॒ अनु॒ द्यूनन॑र्विशे प॒श्विषे॑ तु॒राय॑॥ १<span class="rvts2">.</span>१२१<span class="rvts2">.</span>०७</p>
<p class="Shloka">अ॒ष्टा म॒हो दि॒व आदो॒ हरी॑ इ॒ह द्यु॑म्ना॒साह॑म॒भि यो॑धा॒न उत्स॑म्।</p>
<p class="Shloka">हरिं॒ यत्ते॑ म॒न्दिनं॑ दु॒क्षन्वृ॒धे गोर॑भस॒मद्रि॑भिर्वा॒ताप्य॑म्॥ १<span class="rvts2">.</span>१२१<span class="rvts2">.</span>०८</p>
<p class="Shloka">त्वमा॑य॒सं प्रति॑ वर्तयो॒ गोर्दि॒वो अश्मा॑न॒मुप॑नीत॒मृभ्वा॑।</p>
<p class="Shloka">कुत्सा॑य॒ यत्र॑ पुरुहूत व॒न्वञ्छुष्ण॑मन॒न्तैः प॑रि॒यासि॑ व॒धैः॥ १<span class="rvts2">.</span>१२१<span class="rvts2">.</span>०९</p>
<p class="Shloka">पु॒रा यत्सूर॒स्तम॑सो॒ अपी॑ते॒स्तम॑द्रिवः फलि॒गं हे॒तिम॑स्य।</p>
<p class="Shloka">शुष्ण॑स्य चि॒त्परि॑हितं॒ यदोजो॑ दि॒वस्परि॒ सुग्र॑थितं॒ तदाद॑॥ १<span class="rvts2">.</span>१२१<span class="rvts2">.</span>१०</p>
<p class="Shloka">अनु॑ त्वा म॒ही पाज॑सी अच॒क्रे द्यावा॒क्षामा॑ मदतामिन्द्र॒ कर्म॑न्।</p>
<p class="Shloka">त्वं वृ॒त्रमा॒शया॑नं सि॒रासु॑ म॒हो वज्रे॑ण सिष्वपो व॒राहु॑म्॥ १<span class="rvts2">.</span>१२१<span class="rvts2">.</span>११</p>
<p class="Shloka">त्वमि॑न्द्र॒ नर्यो॒ याँ अवो॒ नॄन्तिष्ठा॒ वात॑स्य सु॒युजो॒ वहि॑ष्ठान्।</p>
<p class="Shloka">यं ते॑ का॒व्य उ॒शना॑ म॒न्दिनं॒ दाद्वृ॑त्र॒हणं॒ पार्यं॑ ततक्ष॒ वज्र॑म्॥ १<span class="rvts2">.</span>१२१<span class="rvts2">.</span>१२</p>
<p class="Shloka">त्वं सूरो॑ ह॒रितो॑ रामयो॒ नॄन्भर॑च्च॒क्रमेत॑शो॒ नायमि॑न्द्र।</p>
<p class="Shloka">प्रास्य॑ पा॒रं न॑व॒तिं ना॒व्या॑ना॒मपि॑ क॒र्तम॑वर्त॒योऽय॑ज्यून्॥ १<span class="rvts2">.</span>१२१<span class="rvts2">.</span>१३</p>
<p class="Shloka">त्वं नो॑ अ॒स्या इ॑न्द्र दु॒र्हणा॑याः पा॒हि व॑ज्रिवो दुरि॒ताद॒भीके॑।</p>
<p class="Shloka">प्र नो॒ वाजा॑न्र॒थ्यो॒३ अश्व॑बुध्यानि॒षे य॑न्धि॒ श्रव॑से सू॒नृता॑यै॥ १<span class="rvts2">.</span>१२१<span class="rvts2">.</span>१४</p>
<p class="Shloka">मा सा ते॑ अ॒स्मत्सु॑म॒तिर्वि द॑स॒द्वाज॑प्रमह॒ समिषो॑ वरन्त।</p>
<p class="Shloka">आ नो॑ भज मघव॒न्गोष्व॒र्यो मंहि॑ष्ठास्ते सध॒माद॑ स्याम॥ १<span class="rvts2">.</span>१२१<span class="rvts2">.</span>१५</p>
<p class="Sub-Heading">सूक्त</p>
<p class="Shloka">प्र व॒ पान्तं॑ रघुमन्य॒वोऽन्धो॑ य॒ज्ञं रु॒द्राय॑ मी॒ळ्हुषे॑ भरध्वम्।</p>
<p class="Shloka">दि॒वो अ॑स्तो॒ष्यसु॑रस्य वी॒रैरि॑षु॒ध्येव॑ म॒रुतो॒ रोद॑स्योः॥ १<span class="rvts2">.</span>१२२<span class="rvts2">.</span>०१</p>
<p class="Shloka">पत्नी॑व पू॒र्वहू॑तिं वावृ॒धध्या॑ उ॒षासा॒नक्ता॑ पुरु॒धा विदा॑ने।</p>
<p class="Shloka">स्त॒रीर्नात्कं॒ व्यु॑तं॒ वसा॑ना॒ सूर्य॑स्य श्रि॒या सु॒दृशी॒ हिर॑ण्यैः॥ १<span class="rvts2">.</span>१२२<span class="rvts2">.</span>०२</p>
<p class="Shloka">म॒मत्तु॑ न॒ परि॑ज्मा वस॒र्हा म॒मत्तु॒ वातो॑ अ॒पां वृष॑ण्वान्।</p>
<p class="Shloka">शि॒शी॒तमि॑न्द्रापर्वता यु॒वं न॒स्तन्नो॒ विश्वे॑ वरिवस्यन्तु दे॒वाः॥ १<span class="rvts2">.</span>१२२<span class="rvts2">.</span>०३</p>
<p class="Shloka">उ॒त त्या मे॑ य॒शसा॑ श्वेत॒नायै॒ व्यन्ता॒ पान्तौ॑शि॒जो हु॒वध्यै॑।</p>
<p class="Shloka">प्र वो॒ नपा॑तम॒पां कृ॑णुध्वं॒ प्र मा॒तरा॑ रास्पि॒नस्या॒योः॥ १<span class="rvts2">.</span>१२२<span class="rvts2">.</span>०४</p>
<p class="Shloka">आ वो॑ रुव॒ण्युमौ॑शि॒जो हु॒वध्यै॒ घोषे॑व॒ शंस॒मर्जु॑नस्य॒ नंशे॑।</p>
<p class="Shloka">प्र व॑ पू॒ष्णे दा॒वन॒ आँ अच्छा॑ वोचेय व॒सुता॑तिम॒ग्नेः॥ १<span class="rvts2">.</span>१२२<span class="rvts2">.</span>०५</p>
<p class="Shloka">श्रु॒तं मे॑ मित्रावरुणा॒ हवे॒मोत श्रु॑तं॒ सद॑ने वि॒श्वत॑ सीम्।</p>
<p class="Shloka">श्रोतु॑ न॒ श्रोतु॑रातिः सु॒श्रोतु॑ सु॒क्षेत्रा॒ सिन्धु॑र॒द्भिः॥ १<span class="rvts2">.</span>१२२<span class="rvts2">.</span>०६</p>
<p class="Shloka">स्तु॒षे सा वां॑ वरुण मित्र रा॒तिर्गवां॑ श॒ता पृ॒क्षया॑मेषु प॒ज्रे।</p>
<p class="Shloka">श्रु॒तर॑थे प्रि॒यर॑थे॒ दधा॑नाः स॒द्यः पु॒ष्टिं नि॑रुन्धा॒नासो॑ अग्मन्॥ १<span class="rvts2">.</span>१२२<span class="rvts2">.</span>०७</p>
<p class="Shloka">अ॒स्य स्तु॑षे॒ महि॑मघस्य॒ राध॒ सचा॑ सनेम॒ नहु॑षः सु॒वीरा॑।</p>
<p class="Shloka">जनो॒ यः प॒ज्रेभ्यो॑ वा॒जिनी॑वा॒नश्वा॑वतो र॒थिनो॒ मह्यं॑ सू॒रिः॥ १<span class="rvts2">.</span>१२२<span class="rvts2">.</span>०८</p>
<p class="Shloka">जनो॒ यो मि॑त्रावरुणावभि॒ध्रुग॒पो न वां॑ सु॒नोत्य॑क्ष्णया॒ध्रुक्।</p>
<p class="Shloka">स्व॒यं स यक्ष्मं॒ हृद॑ये॒ नि ध॑त्त॒ आप॒ यदीं॒ होत्रा॑भिरृ॒तावा॑॥ १<span class="rvts2">.</span>१२२<span class="rvts2">.</span>०९</p>
<p class="Shloka">स व्राध॑तो॒ नहु॑षो॒ दंसु॑जूत॒ शर्ध॑स्तरो न॒रां गू॒र्तश्र॑वाः।</p>
<p class="Shloka">विसृ॑ष्टरातिर्याति बाळ्ह॒सृत्वा॒ विश्वा॑सु पृ॒त्सु सद॒मिच्छूर॑॥ १<span class="rvts2">.</span>१२२<span class="rvts2">.</span>१०</p>
<p class="Shloka">अध॒ ग्मन्ता॒ नहु॑षो॒ हवं॑ सू॒रेः श्रोता॑ राजानो अ॒मृत॑स्य मन्द्राः।</p>
<p class="Shloka">न॒भो॒जुवो॒ यन्नि॑र॒वस्य॒ राध॒ प्रश॑स्तये महि॒ना रथ॑वते॥ १<span class="rvts2">.</span>१२२<span class="rvts2">.</span>११</p>
<p class="Shloka">ए॒तं शर्धं॑ धाम॒ यस्य॑ सू॒रेरित्य॑वोच॒न्दश॑तयस्य॒ नंशे॑।</p>
<p class="Shloka">द्यु॒म्नानि॒ येषु॑ व॒सुता॑ती रा॒रन्विश्वे॑ सन्वन्तु प्रभृ॒थेषु॒ वाज॑म्॥ १<span class="rvts2">.</span>१२२<span class="rvts2">.</span>१२</p>
<p class="Shloka">मन्दा॑महे॒ दश॑तयस्य धा॒सेर्द्विर्यत्पञ्च॒ बिभ्र॑तो॒ यन्त्यन्ना॑।</p>
<p class="Shloka">किमि॒ष्टाश्व॑ इ॒ष्टर॑श्मिरे॒त ई॑शा॒नास॒स्तरु॑ष ऋञ्जते॒ नॄन्॥ १<span class="rvts2">.</span>१२२<span class="rvts2">.</span>१३</p>
<p class="Shloka">हिर॑ण्यकर्णं मणिग्रीव॒मर्ण॒स्तन्नो॒ विश्वे॑ वरिवस्यन्तु दे॒वाः।</p>
<p class="Shloka">अ॒र्यो गिर॑ स॒द्य आ ज॒ग्मुषी॒रोस्राश्चा॑कन्तू॒भये॑ष्व॒स्मे॥ १<span class="rvts2">.</span>१२२<span class="rvts2">.</span>१४</p>
<p class="Shloka">च॒त्वारो॑ मा मश॒र्शार॑स्य॒ शिश्व॒स्त्रयो॒ राज्ञ॒ आय॑वसस्य जि॒ष्णोः।</p>
<p class="Shloka">रथो॑ वां मित्रावरुणा दी॒र्घाप्सा॒ स्यूम॑गभस्ति॒ सूरो॒ नाद्यौ॑त्॥ १<span class="rvts2">.</span>१२२<span class="rvts2">.</span>१५</p>
<p class="Sub-Heading">सूक्त</p>
<p class="Shloka">पृ॒थू रथो॒ दक्षि॑णाया अयो॒ज्यैनं॑ दे॒वासो॑ अ॒मृता॑सो अस्थुः।</p>
<p class="Shloka">कृ॒ष्णादुद॑स्थाद॒र्या॒३ विहा॑या॒श्चिकि॑त्सन्ती॒ मानु॑षाय॒ क्षया॑य॥ १<span class="rvts2">.</span>१२३<span class="rvts2">.</span>०१</p>
<p class="Shloka">पूर्वा॒ विश्व॑स्मा॒द्भुव॑नादबोधि॒ जय॑न्ती॒ वाजं॑ बृह॒ती सनु॑त्री।</p>
<p class="Shloka">उ॒च्चा व्य॑ख्यद्युव॒तिः पु॑न॒र्भूरोषा अ॑गन्प्रथ॒मा पू॒र्वहू॑तौ॥ १<span class="rvts2">.</span>१२३<span class="rvts2">.</span>०२</p>
<p class="Shloka">यद॒द्य भा॒गं वि॒भजा॑सि॒ नृभ्य॒ उषो॑ देवि मर्त्य॒त्रा सु॑जाते।</p>
<p class="Shloka">दे॒वो नो॒ अत्र॑ सवि॒ता दमू॑ना॒ अना॑गसो वोचति॒ सूर्या॑य॥ १<span class="rvts2">.</span>१२३<span class="rvts2">.</span>०३</p>
<p class="Shloka">गृ॒हंगृ॑हमह॒ना या॒त्यच्छा॑ दि॒वेदि॑वे॒ अधि॒ नामा॒ दधा॑ना।</p>
<p class="Shloka">सिषा॑सन्ती द्योत॒ना शश्व॒दागा॒दग्र॑मग्र॒मिद्भ॑जते॒ वसू॑नाम्॥ १<span class="rvts2">.</span>१२३<span class="rvts2">.</span>०४</p>
<p class="Shloka">भग॑स्य॒ स्वसा॒ वरु॑णस्य जा॒मिरुष॑ सूनृते प्रथ॒मा ज॑रस्व।</p>
<p class="Shloka">प॒श्चा स द॑घ्या॒ यो अ॒घस्य॑ धा॒ता जये॑म॒ तं दक्षि॑णया॒ रथे॑न॥ १<span class="rvts2">.</span>१२३<span class="rvts2">.</span>०५</p>
<p class="Shloka">उदी॑रतां सू॒नृता॒ उत्पुरं॑धी॒रुद॒ग्नय॑ शुशुचा॒नासो॑ अस्थुः।</p>
<p class="Shloka">स्पा॒र्हा वसू॑नि॒ तम॒साप॑गूळ्हा॒विष्कृ॑ण्वन्त्यु॒षसो॑ विभा॒तीः॥ १<span class="rvts2">.</span>१२३<span class="rvts2">.</span>०६</p>
<p class="Shloka">अपा॒न्यदेत्य॒भ्य१न्यदे॑ति॒ विषु॑रूपे॒ अह॑नी॒ सं च॑रेते।</p>
<p class="Shloka">प॒रि॒क्षितो॒स्तमो॑ अ॒न्या गुहा॑क॒रद्यौ॑दु॒षाः शोशु॑चता॒ रथे॑न॥ १<span class="rvts2">.</span>१२३<span class="rvts2">.</span>०७</p>
<p class="Shloka">स॒दृशी॑र॒द्य स॒दृशी॒रिदु॒ श्वो दी॒र्घं स॑चन्ते॒ वरु॑णस्य॒ धाम॑।</p>
<p class="Shloka">अ॒न॒व॒द्यास्त्रिं॒शतं॒ योज॑ना॒न्येकै॑का॒ क्रतुं॒ परि॑ यन्ति स॒द्यः॥ १<span class="rvts2">.</span>१२३<span class="rvts2">.</span>०८</p>
<p class="Shloka">जा॒न॒त्यह्न॑ प्रथ॒मस्य॒ नाम॑ शु॒क्रा कृ॒ष्णाद॑जनिष्ट श्विती॒ची।</p>
<p class="Shloka">ऋ॒तस्य॒ योषा॒ न मि॑नाति॒ धामाह॑रहर्निष्कृ॒तमा॒चर॑न्ती॥ १<span class="rvts2">.</span>१२३<span class="rvts2">.</span>०९</p>
<p class="Shloka">क॒न्ये॑व त॒न्वा॒३ शाश॑दानाँ॒ एषि॑ देवि दे॒वमिय॑क्षमाणम्।</p>
<p class="Shloka">सं॒स्मय॑माना युव॒तिः पु॒रस्ता॑दा॒विर्वक्षां॑सि कृणुषे विभा॒ती॥ १<span class="rvts2">.</span>१२३<span class="rvts2">.</span>१०</p>
<p class="Shloka">सु॒सं॒का॒शा मा॒तृमृ॑ष्टेव॒ योषा॒विस्त॒न्वं॑ कृणुषे दृ॒शे कम्।</p>
<p class="Shloka">भ॒द्रा त्वमु॑षो वित॒रं व्यु॑च्छ॒ न तत्ते॑ अ॒न्या उ॒षसो॑ नशन्त॥ १<span class="rvts2">.</span>१२३<span class="rvts2">.</span>११</p>
<p class="Shloka">अश्वा॑वती॒र्गोम॑तीर्वि॒श्ववा॑रा॒ यत॑माना र॒श्मिभि॒ सूर्य॑स्य।</p>
<p class="Shloka">परा॑ च॒ यन्ति॒ पुन॒रा च॑ यन्ति भ॒द्रा नाम॒ वह॑माना उ॒षास॑॥ १<span class="rvts2">.</span>१२३<span class="rvts2">.</span>१२</p>
<p class="Shloka">ऋ॒तस्य॑ र॒श्मिम॑नु॒यच्छ॑माना भ॒द्रम्भ॑द्रं॒ क्रतु॑म॒स्मासु॑ धेहि।</p>
<p class="Shloka">उषो॑ नो अ॒द्य सु॒हवा॒ व्यु॑च्छा॒स्मासु॒ रायो॑ म॒घव॑त्सु च स्युः॥ १<span class="rvts2">.</span>१२३<span class="rvts2">.</span>१३</p>
<p class="Sub-Heading">सूक्त</p>
<p class="Shloka">उ॒षा उ॒च्छन्ती॑ समिधा॒ने अ॒ग्ना उ॒द्यन्सूर्य॑ उर्वि॒या ज्योति॑रश्रेत्।</p>
<p class="Shloka">दे॒वो नो॒ अत्र॑ सवि॒ता न्वर्थं॒ प्रासा॑वीद्द्वि॒पत्प्र चतु॑ष्पदि॒त्यै॥ १<span class="rvts2">.</span>१२४<span class="rvts2">.</span>०१</p>
<p class="Shloka">अमि॑नती॒ दैव्या॑नि व्र॒तानि॑ प्रमिन॒ती म॑नु॒ष्या॑ यु॒गानि॑।</p>
<p class="Shloka">ई॒युषी॑णामुप॒मा शश्व॑तीनामायती॒नां प्र॑थ॒मोषा व्य॑द्यौत्॥ १<span class="rvts2">.</span>१२४<span class="rvts2">.</span>०२</p>
<p class="Shloka">ए॒षा दि॒वो दु॑हि॒ता प्रत्य॑दर्शि॒ ज्योति॒र्वसा॑ना सम॒ना पु॒रस्ता॑त्।</p>
<p class="Shloka">ऋ॒तस्य॒ पन्था॒मन्वे॑ति सा॒धु प्र॑जान॒तीव॒ न दिशो॑ मिनाति॥ १<span class="rvts2">.</span>१२४<span class="rvts2">.</span>०३</p>
<p class="Shloka">उपो॑ अदर्शि शु॒न्ध्युवो॒ न वक्षो॑ नो॒धा इ॑वा॒विर॑कृत प्रि॒याणि॑।</p>
<p class="Shloka">अ॒द्म॒सन्न स॑स॒तो बो॒धय॑न्ती शश्वत्त॒मागा॒त्पुन॑रे॒युषी॑णाम्॥ १<span class="rvts2">.</span>१२४<span class="rvts2">.</span>०४</p>
<p class="Shloka">पूर्वे॒ अर्धे॒ रज॑सो अ॒प्त्यस्य॒ गवां॒ जनि॑त्र्यकृत॒ प्र के॒तुम्।</p>
<p class="Shloka">व्यु॑ प्रथते वित॒रं वरी॑य॒ ओभा पृ॒णन्ती॑ पि॒त्रोरु॒पस्था॑॥ १<span class="rvts2">.</span>१२४<span class="rvts2">.</span>०५</p>
<p class="Shloka">ए॒वेदे॒षा पु॑रु॒तमा॑ दृ॒शे कं नाजा॑मिं॒ न परि॑ वृणक्ति जा॒मिम्।</p>
<p class="Shloka">अ॒रे॒पसा॑ त॒न्वा॒३ शाश॑दाना॒ नार्भा॒दीष॑ते॒ न म॒हो वि॑भा॒ती॥ १<span class="rvts2">.</span>१२४<span class="rvts2">.</span>०६</p>
<p class="Shloka">अ॒भ्रा॒तेव॑ पुं॒स ए॑ति प्रती॒ची ग॑र्ता॒रुगि॑व स॒नये॒ धना॑नाम्।</p>
<p class="Shloka">जा॒येव॒ पत्य॑ उश॒ती सु॒वासा॑ उ॒षा ह॒स्रेव॒ नि रि॑णीते॒ अप्स॑॥ १<span class="rvts2">.</span>१२४<span class="rvts2">.</span>०७</p>
<p class="Shloka">स्वसा॒ स्वस्रे॒ ज्याय॑स्यै॒ योनि॑मारै॒गपै॑त्यस्याः प्रति॒चक्ष्ये॑व।</p>
<p class="Shloka">व्यु॒च्छन्ती॑ र॒श्मिभि॒ सूर्य॑स्या॒ञ्ज्य॑ङ्क्ते समन॒गा इ॑व॒ व्राः॥ १<span class="rvts2">.</span>१२४<span class="rvts2">.</span>०८</p>
<p class="Shloka">आ॒सां पूर्वा॑सा॒मह॑सु॒ स्वसॄ॑णा॒मप॑रा॒ पूर्वा॑म॒भ्ये॑ति प॒श्चात्।</p>
<p class="Shloka">ताः प्र॑त्न॒वन्नव्य॑सीर्नू॒नम॒स्मे रे॒वदु॑च्छन्तु सु॒दिना॑ उ॒षास॑॥ १<span class="rvts2">.</span>१२४<span class="rvts2">.</span>०९</p>
<p class="Shloka">प्र बो॑धयोषः पृण॒तो म॑घो॒न्यबु॑ध्यमानाः प॒णय॑ ससन्तु।</p>
<p class="Shloka">रे॒वदु॑च्छ म॒घव॑द्भ्यो मघोनि रे॒वत्स्तो॒त्रे सू॑नृते जा॒रय॑न्ती॥ १<span class="rvts2">.</span>१२४<span class="rvts2">.</span>१०</p>
<p class="Shloka">अवे॒यम॑श्वैद्युव॒तिः पु॒रस्ता॑द्यु॒ङ्क्ते गवा॑मरु॒णाना॒मनी॑कम्।</p>
<p class="Shloka">वि नू॒नमु॑च्छा॒दस॑ति॒ प्र के॒तुर्गृ॒हंगृ॑ह॒मुप॑ तिष्ठाते अ॒ग्निः॥ १<span class="rvts2">.</span>१२४<span class="rvts2">.</span>११</p>
<p class="Shloka">उत्ते॒ वय॑श्चिद्वस॒तेर॑पप्त॒न्नर॑श्च॒ ये पि॑तु॒भाजो॒ व्यु॑ष्टौ।</p>
<p class="Shloka">अ॒मा स॒ते व॑हसि॒ भूरि॑ वा॒ममुषो॑ देवि दा॒शुषे॒ मर्त्या॑य॥ १<span class="rvts2">.</span>१२४<span class="rvts2">.</span>१२</p>
<p class="Shloka">अस्तो॑ढ्वं स्तोम्या॒ ब्रह्म॑णा॒ मेऽवी॑वृधध्वमुश॒तीरु॑षासः।</p>
<p class="Shloka">यु॒ष्माकं॑ देवी॒रव॑सा सनेम सह॒स्रिणं॑ च श॒तिनं॑ च॒ वाज॑म्॥ १<span class="rvts2">.</span>१२४<span class="rvts2">.</span>१३</p>
<p class="Sub-Heading">सूक्त</p>
<p class="Shloka">प्रा॒ता रत्नं॑ प्रात॒रित्वा॑ दधाति॒ तं चि॑कि॒त्वान्प्र॑ति॒गृह्या॒ नि ध॑त्ते।</p>
<p class="Shloka">तेन॑ प्र॒जां व॒र्धय॑मान॒ आयू॑ रा॒यस्पोषे॑ण सचते सु॒वीर॑॥ १<span class="rvts2">.</span>१२५<span class="rvts2">.</span>०१</p>
<p class="Shloka">सु॒गुर॑सत्सुहिर॒ण्यः स्वश्वो॑ बृ॒हद॑स्मै॒ वय॒ इन्द्रो॑ दधाति।</p>
<p class="Shloka">यस्त्वा॒यन्तं॒ वसु॑ना प्रातरित्वो मु॒क्षीज॑येव॒ पदि॑मुत्सि॒नाति॑॥ १<span class="rvts2">.</span>१२५<span class="rvts2">.</span>०२</p>
<p class="Shloka">आय॑म॒द्य सु॒कृतं॑ प्रा॒तरि॒च्छन्नि॒ष्टेः पु॒त्रं वसु॑मता॒ रथे॑न।</p>
<p class="Shloka">अं॒शोः सु॒तं पा॑यय मत्स॒रस्य॑ क्ष॒यद्वी॑रं वर्धय सू॒नृता॑भिः॥ १<span class="rvts2">.</span>१२५<span class="rvts2">.</span>०३</p>
<p class="Shloka">उप॑ क्षरन्ति॒ सिन्ध॑वो मयो॒भुव॑ ईजा॒नं च॑ य॒क्ष्यमा॑णं च धे॒नव॑।</p>
<p class="Shloka">पृ॒णन्तं॑ च॒ पपु॑रिं च श्रव॒स्यवो॑ घृ॒तस्य॒ धारा॒ उप॑ यन्ति वि॒श्वत॑॥ १<span class="rvts2">.</span>१२५<span class="rvts2">.</span>०४</p>
<p class="Shloka">नाक॑स्य पृ॒ष्ठे अधि॑ तिष्ठति श्रि॒तो यः पृ॒णाति॒ स ह॑ दे॒वेषु॑ गच्छति।</p>
<p class="Shloka">तस्मा॒ आपो॑ घृ॒तम॑र्षन्ति॒ सिन्ध॑व॒स्तस्मा॑ इ॒यं दक्षि॑णा पिन्वते॒ सदा॑॥ १<span class="rvts2">.</span>१२५<span class="rvts2">.</span>०५</p>
<p class="Shloka">दक्षि॑णावता॒मिदि॒मानि॑ चि॒त्रा दक्षि॑णावतां दि॒वि सूर्या॑सः।</p>
<p class="Shloka">दक्षि॑णावन्तो अ॒मृतं॑ भजन्ते॒ दक्षि॑णावन्त॒ प्र ति॑रन्त॒ आयु॑॥ १<span class="rvts2">.</span>१२५<span class="rvts2">.</span>०६</p>
<p class="Shloka">मा पृ॒णन्तो॒ दुरि॑त॒मेन॒ आर॒न्मा जा॑रिषुः सू॒रय॑ सुव्र॒तास॑।</p>
<p class="Shloka">अ॒न्यस्तेषां॑ परि॒धिर॑स्तु॒ कश्चि॒दपृ॑णन्तम॒भि सं य॑न्तु॒ शोका॑॥ १<span class="rvts2">.</span>१२५<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अम॑न्दा॒न्स्तोमा॒न्प्र भ॑रे मनी॒षा सिन्धा॒वधि॑ क्षिय॒तो भा॒व्यस्य॑।</p>
<p class="Shloka">यो मे॑ स॒हस्र॒ममि॑मीत स॒वान॒तूर्तो॒ राजा॒ श्रव॑ इ॒च्छमा॑नः॥ १<span class="rvts2">.</span>१२६<span class="rvts2">.</span>०१</p>
<p class="Shloka">श॒तं राज्ञो॒ नाध॑मानस्य नि॒ष्काञ्छ॒तमश्वा॒न्प्रय॑तान्स॒द्य आद॑म्।</p>
<p class="Shloka">श॒तं क॒क्षीवाँ॒ असु॑रस्य॒ गोनां॑ दि॒वि श्रवो॒ऽजर॒मा त॑तान॥ १<span class="rvts2">.</span>१२६<span class="rvts2">.</span>०२</p>
<p class="Shloka">उप॑ मा श्या॒वाः स्व॒नये॑न द॒त्ता व॒धूम॑न्तो॒ दश॒ रथा॑सो अस्थुः।</p>
<p class="Shloka">ष॒ष्टिः स॒हस्र॒मनु॒ गव्य॒मागा॒त्सन॑त्क॒क्षीवाँ॑ अभिपि॒त्वे अह्ना॑म्॥ १<span class="rvts2">.</span>१२६<span class="rvts2">.</span>०३</p>
<p class="Shloka">च॒त्वा॒रिं॒शद्दश॑रथस्य॒ शोणा॑ स॒हस्र॒स्याग्रे॒ श्रेणिं॑ नयन्ति।</p>
<p class="Shloka">म॒द॒च्युत॑ कृश॒नाव॑तो॒ अत्या॑न्क॒क्षीव॑न्त॒ उद॑मृक्षन्त प॒ज्राः॥ १<span class="rvts2">.</span>१२६<span class="rvts2">.</span>०४</p>
<p class="Shloka">पूर्वा॒मनु॒ प्रय॑ति॒मा द॑दे व॒स्त्रीन्यु॒क्ताँ अ॒ष्टाव॒रिधा॑यसो॒ गाः।</p>
<p class="Shloka">सु॒बन्ध॑वो॒ ये वि॒श्या॑ इव॒ व्रा अन॑स्वन्त॒ श्रव॒ ऐष॑न्त प॒ज्राः॥ १<span class="rvts2">.</span>१२६<span class="rvts2">.</span>०५</p>
<p class="Shloka">आग॑धिता॒ परि॑गधिता॒ या क॑शी॒केव॒ जङ्ग॑हे।</p>
<p class="Shloka">ददा॑ति॒ मह्यं॒ यादु॑री॒ याशू॑नां भो॒ज्या॑ श॒ता॥ १<span class="rvts2">.</span>१२६<span class="rvts2">.</span>०६</p>
<p class="Shloka">उपो॑प मे॒ परा॑ मृश॒ मा मे॑ द॒भ्राणि॑ मन्यथाः।</p>
<p class="Shloka">सर्वा॒हम॑स्मि रोम॒शा ग॒न्धारी॑णामिवावि॒का॥ १<span class="rvts2">.</span>१२६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अ॒ग्निं होता॑रं मन्ये॒ दास्व॑न्तं॒ वसुं॑ सू॒नुं सह॑सो जा॒तवे॑दसं॒ विप्रं॒ न जा॒तवे॑दसम्।</p>
<p class="Shloka">य ऊ॒र्ध्वया॑ स्वध्व॒रो दे॒वो दे॒वाच्या॑ कृ॒पा।</p>
<p class="Shloka">घृ॒तस्य॒ विभ्रा॑ष्टि॒मनु॑ वष्टि शो॒चिषा॒जुह्वा॑नस्य स॒र्पिष॑॥ १<span class="rvts2">.</span>१२७<span class="rvts2">.</span>०१</p>
<p class="Shloka">यजि॑ष्ठं त्वा॒ यज॑माना हुवेम॒ ज्येष्ठ॒मङ्गि॑रसां विप्र॒ मन्म॑भि॒र्विप्रे॑भिः शुक्र॒ मन्म॑भिः।</p>
<p class="Shloka">परि॑ज्मानमिव॒ द्यां होता॑रं चर्षणी॒नाम्।</p>
<p class="Shloka">शो॒चिष्के॑शं॒ वृष॑णं॒ यमि॒मा विश॒ प्राव॑न्तु जू॒तये॒ विश॑॥ १<span class="rvts2">.</span>१२७<span class="rvts2">.</span>०२</p>
<p class="Shloka">स हि पु॒रू चि॒दोज॑सा वि॒रुक्म॑ता॒ दीद्या॑नो॒ भव॑ति द्रुहंत॒रः प॑र॒शुर्न द्रु॑हंत॒रः।</p>
<p class="Shloka">वी॒ळु चि॒द्यस्य॒ समृ॑तौ॒ श्रुव॒द्वने॑व॒ यत्स्थि॒रम्।</p>
<p class="Shloka">नि॒षह॑माणो यमते॒ नाय॑ते धन्वा॒सहा॒ नाय॑ते॥ १<span class="rvts2">.</span>१२७<span class="rvts2">.</span>०३</p>
<p class="Shloka">दृ॒ळ्हा चि॑दस्मा॒ अनु॑ दु॒र्यथा॑ वि॒दे तेजि॑ष्ठाभिर॒रणि॑भिर्दा॒ष्ट्यव॑से॒ऽग्नये॑ दा॒ष्ट्यव॑से।</p>
<p class="Shloka">प्र यः पु॒रूणि॒ गाह॑ते॒ तक्ष॒द्वने॑व शो॒चिषा॑।</p>
<p class="Shloka">स्थि॒रा चि॒दन्ना॒ नि रि॑णा॒त्योज॑सा॒ नि स्थि॒राणि॑ चि॒दोज॑सा॥ १<span class="rvts2">.</span>१२७<span class="rvts2">.</span>०४</p>
<p class="Shloka">तम॑स्य पृ॒क्षमुप॑रासु धीमहि॒ नक्तं॒ यः सु॒दर्श॑तरो॒ दिवा॑तरा॒दप्रा॑युषे॒ दिवा॑तरात्।</p>
<p class="Shloka">आद॒स्यायु॒र्ग्रभ॑णवद्वी॒ळु शर्म॒ न सू॒नवे॑।</p>
<p class="Shloka">भ॒क्तमभ॑क्त॒मवो॒ व्यन्तो॑ अ॒जरा॑ अ॒ग्नयो॒ व्यन्तो॑ अ॒जरा॑॥ १<span class="rvts2">.</span>१२७<span class="rvts2">.</span>०५</p>
<p class="Shloka">स हि शर्धो॒ न मारु॑तं तुवि॒ष्वणि॒रप्न॑स्वतीषू॒र्वरा॑स्वि॒ष्टनि॒रार्त॑नास्वि॒ष्टनि॑।</p>
<p class="Shloka">आद॑द्ध॒व्यान्या॑द॒दिर्य॒ज्ञस्य॑ के॒तुर॒र्हणा॑।</p>
<p class="Shloka">अध॑ स्मास्य॒ हर्ष॑तो॒ हृषी॑वतो॒ विश्वे॑ जुषन्त॒ पन्थां॒ नर॑ शु॒भे न पन्था॑म्॥ १<span class="rvts2">.</span>१२७<span class="rvts2">.</span>०६</p>
<p class="Shloka">द्वि॒ता यदीं॑ की॒स्तासो॑ अ॒भिद्य॑वो नम॒स्यन्त॑ उप॒वोच॑न्त॒ भृग॑वो म॒थ्नन्तो॑ दा॒शा भृग॑वः।</p>
<p class="Shloka">अ॒ग्निरी॑शे॒ वसू॑नां॒ शुचि॒र्यो ध॒र्णिरे॑षाम्।</p>
<p class="Shloka">प्रि॒याँ अ॑पि॒धीँर्व॑निषीष्ट॒ मेधि॑र॒ आ व॑निषीष्ट॒ मेधि॑रः॥ १<span class="rvts2">.</span>१२७<span class="rvts2">.</span>०७</p>
<p class="Shloka">विश्वा॑सां त्वा वि॒शां पतिं॑ हवामहे॒ सर्वा॑सां समा॒नं दम्प॑तिं भु॒जे स॒त्यगि॑र्वाहसं भु॒जे।</p>
<p class="Shloka">अति॑थिं॒ मानु॑षाणां पि॒तुर्न यस्या॑स॒या।</p>
<p class="Shloka">अ॒मी च॒ विश्वे॑ अ॒मृता॑स॒ आ वयो॑ ह॒व्या दे॒वेष्वा वय॑॥ १<span class="rvts2">.</span>१२७<span class="rvts2">.</span>०८</p>
<p class="Shloka">त्वम॑ग्ने॒ सह॑सा॒ सह॑न्तमः शु॒ष्मिन्त॑मो जायसे दे॒वता॑तये र॒यिर्न दे॒वता॑तये।</p>
<p class="Shloka">शु॒ष्मिन्त॑मो॒ हि ते॒ मदो॑ द्यु॒म्निन्त॑म उ॒त क्रतु॑।</p>
<p class="Shloka">अध॑ स्मा ते॒ परि॑ चरन्त्यजर श्रुष्टी॒वानो॒ नाज॑र॥ १<span class="rvts2">.</span>१२७<span class="rvts2">.</span>०९</p>
<p class="Shloka">प्र वो॑ म॒हे सह॑सा॒ सह॑स्वत उष॒र्बुधे॑ पशु॒षे नाग्नये॒ स्तोमो॑ बभूत्व॒ग्नये॑।</p>
<p class="Shloka">प्रति॒ यदीं॑ ह॒विष्मा॒न्विश्वा॑सु॒ क्षासु॒ जोगु॑वे।</p>
<p class="Shloka">अग्रे॑ रे॒भो न ज॑रत ऋषू॒णां जूर्णि॒र्होत॑ ऋषू॒णाम्॥ १<span class="rvts2">.</span>१२७<span class="rvts2">.</span>१०</p>
<p class="Shloka">स नो॒ नेदि॑ष्ठं॒ ददृ॑शान॒ आ भ॒राग्ने॑ दे॒वेभि॒ सच॑नाः सुचे॒तुना॑ म॒हो रा॒यः सु॑चे॒तुना॑।</p>
<p class="Shloka">महि॑ शविष्ठ नस्कृधि सं॒चक्षे॑ भु॒जे अ॒स्यै।</p>
<p class="Shloka">महि॑ स्तो॒तृभ्यो॑ मघवन्सु॒वीर्यं॒ मथी॑रु॒ग्रो न शव॑सा॥ १<span class="rvts2">.</span>१२७<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒यं जा॑यत॒ मनु॑षो॒ धरी॑मणि॒ होता॒ यजि॑ष्ठ उ॒शिजा॒मनु॑ व्र॒तम॒ग्निः स्वमनु॑ व्र॒तम्।</p>
<p class="Shloka">वि॒श्वश्रु॑ष्टिः सखीय॒ते र॒यिरि॑व श्रवस्य॒ते।</p>
<p class="Shloka">अद॑ब्धो॒ होता॒ नि ष॑ददि॒ळस्प॒दे परि॑वीत इ॒ळस्प॒दे॥ १<span class="rvts2">.</span>१२८<span class="rvts2">.</span>०१</p>
<p class="Shloka">तं य॑ज्ञ॒साध॒मपि॑ वातयामस्यृ॒तस्य॑ प॒था नम॑सा ह॒विष्म॑ता दे॒वता॑ता ह॒विष्म॑ता।</p>
<p class="Shloka">स न॑ ऊ॒र्जामु॒पाभृ॑त्य॒या कृ॒पा न जू॑र्यति।</p>
<p class="Shloka">यं मा॑त॒रिश्वा॒ मन॑वे परा॒वतो॑ दे॒वं भाः प॑रा॒वत॑॥ १<span class="rvts2">.</span>१२८<span class="rvts2">.</span>०२</p>
<p class="Shloka">एवे॑न स॒द्यः पर्ये॑ति॒ पार्थि॑वं मुहु॒र्गी रेतो॑ वृष॒भः कनि॑क्रद॒द्दध॒द्रेत॒ कनि॑क्रदत्।</p>
<p class="Shloka">श॒तं चक्षा॑णो अ॒क्षभि॑र्दे॒वो वने॑षु तु॒र्वणि॑।</p>
<p class="Shloka">सदो॒ दधा॑न॒ उप॑रेषु॒ सानु॑ष्व॒ग्निः परे॑षु॒ सानु॑षु॥ १<span class="rvts2">.</span>१२८<span class="rvts2">.</span>०३</p>
<p class="Shloka">स सु॒क्रतु॑ पु॒रोहि॑तो॒ दमे॑दमे॒ऽग्निर्य॒ज्ञस्या॑ध्व॒रस्य॑ चेतति॒ क्रत्वा॑ य॒ज्ञस्य॑ चेतति।</p>
<p class="Shloka">क्रत्वा॑ वे॒धा इ॑षूय॒ते विश्वा॑ जा॒तानि॑ पस्पशे।</p>
<p class="Shloka">यतो॑ घृत॒श्रीरति॑थि॒रजा॑यत॒ वह्नि॑र्वे॒धा अजा॑यत॥ १<span class="rvts2">.</span>१२८<span class="rvts2">.</span>०४</p>
<p class="Shloka">क्रत्वा॒ यद॑स्य॒ तवि॑षीषु पृ॒ञ्चते॒ऽग्नेरवे॑ण म॒रुतां॒ न भो॒ज्ये॑षि॒राय॒ न भो॒ज्या॑।</p>
<p class="Shloka">स हि ष्मा॒ दान॒मिन्व॑ति॒ वसू॑नां च म॒ज्मना॑।</p>
<p class="Shloka">स न॑स्त्रासते दुरि॒ताद॑भि॒ह्रुत॒ शंसा॑द॒घाद॑भि॒ह्रुत॑॥ १<span class="rvts2">.</span>१२८<span class="rvts2">.</span>०५</p>
<p class="Shloka">विश्वो॒ विहा॑या अर॒तिर्वसु॑र्दधे॒ हस्ते॒ दक्षि॑णे त॒रणि॒र्न शि॑श्रथच्छ्रव॒स्यया॒ न शि॑श्रथत्।</p>
<p class="Shloka">विश्व॑स्मा॒ इदि॑षुध्य॒ते दे॑व॒त्रा ह॒व्यमोहि॑षे।</p>
<p class="Shloka">विश्व॑स्मा॒ इत्सु॒कृते॒ वार॑मृण्वत्य॒ग्निर्द्वारा॒ व्यृ॑ण्वति॥ १<span class="rvts2">.</span>१२८<span class="rvts2">.</span>०६</p>
<p class="Shloka">स मानु॑षे वृ॒जने॒ शंत॑मो हि॒तो॒३ऽग्निर्य॒ज्ञेषु॒ जेन्यो॒ न वि॒श्पति॑ प्रि॒यो य॒ज्ञेषु॑ वि॒श्पति॑।</p>
<p class="Shloka">स ह॒व्या मानु॑षाणामि॒ळा कृ॒तानि॑ पत्यते।</p>
<p class="Shloka">स न॑स्त्रासते॒ वरु॑णस्य धू॒र्तेर्म॒हो दे॒वस्य॑ धू॒र्तेः॥ १<span class="rvts2">.</span>१२८<span class="rvts2">.</span>०७</p>
<p class="Shloka">अ॒ग्निं होता॑रमीळते॒ वसु॑धितिं प्रि॒यं चेति॑ष्ठमर॒तिं न्ये॑रिरे हव्य॒वाहं॒ न्ये॑रिरे।</p>
<p class="Shloka">वि॒श्वायुं॑ वि॒श्ववे॑दसं॒ होता॑रं यज॒तं क॒विम्।</p>
<p class="Shloka">दे॒वासो॑ र॒ण्वमव॑से वसू॒यवो॑ गी॒र्भी र॒ण्वं व॑सू॒यव॑॥ १<span class="rvts2">.</span>१२८<span class="rvts2">.</span>०८</p>
<p class="Sub-Heading">सूक्त</p>
<p class="Shloka">यं त्वं रथ॑मिन्द्र मे॒धसा॑तयेऽपा॒का सन्त॑मिषिर प्र॒णय॑सि॒ प्रान॑वद्य॒ नय॑सि।</p>
<p class="Shloka">स॒द्यश्चि॒त्तम॒भिष्ट॑ये॒ करो॒ वश॑श्च वा॒जिन॑म्।</p>
<p class="Shloka">सास्माक॑मनवद्य तूतुजान वे॒धसा॑मि॒मां वाचं॒ न वे॒धसा॑म्॥ १<span class="rvts2">.</span>१२९<span class="rvts2">.</span>०१</p>
<p class="Shloka">स श्रु॑धि॒ यः स्मा॒ पृत॑नासु॒ कासु॑ चिद्द॒क्षाय्य॑ इन्द्र॒ भर॑हूतये॒ नृभि॒रसि॒ प्रतू॑र्तये॒ नृभि॑।</p>
<p class="Shloka">यः शूरै॒ स्व१ः सनि॑ता॒ यो विप्रै॒र्वाजं॒ तरु॑ता।</p>
<p class="Shloka">तमी॑शा॒नास॑ इरधन्त वा॒जिनं॑ पृ॒क्षमत्यं॒ न वा॒जिन॑म्॥ १<span class="rvts2">.</span>१२९<span class="rvts2">.</span>०२</p>
<p class="Shloka">द॒स्मो हि ष्मा॒ वृष॑णं॒ पिन्व॑सि॒ त्वचं॒ कं चि॑द्यावीर॒ररुं॑ शूर॒ मर्त्यं॑ परिवृ॒णक्षि॒ मर्त्य॑म्।</p>
<p class="Shloka">इन्द्रो॒त तुभ्यं॒ तद्दि॒वे तद्रु॒द्राय॒ स्वय॑शसे।</p>
<p class="Shloka">मि॒त्राय॑ वोचं॒ वरु॑णाय स॒प्रथ॑ सुमृळी॒काय॑ स॒प्रथ॑॥ १<span class="rvts2">.</span>१२९<span class="rvts2">.</span>०३</p>
<p class="Shloka">अ॒स्माकं॑ व॒ इन्द्र॑मुश्मसी॒ष्टये॒ सखा॑यं वि॒श्वायुं॑ प्रा॒सहं॒ युजं॒ वाजे॑षु प्रा॒सहं॒ युज॑म्।</p>
<p class="Shloka">अ॒स्माकं॒ ब्रह्मो॒तयेऽवा॑ पृ॒त्सुषु॒ कासु॑ चित्।</p>
<p class="Shloka">न॒हि त्वा॒ शत्रु॒ स्तर॑ते स्तृ॒णोषि॒ यं विश्वं॒ शत्रुं॑ स्तृ॒णोषि॒ यम्॥ १<span class="rvts2">.</span>१२९<span class="rvts2">.</span>०४</p>
<p class="Shloka">नि षू न॒माति॑मतिं॒ कय॑स्य चि॒त्तेजि॑ष्ठाभिर॒रणि॑भि॒र्नोतिभि॑रु॒ग्राभि॑रुग्रो॒तिभि॑।</p>
<p class="Shloka">नेषि॑ णो॒ यथा॑ पु॒राने॒नाः शू॑र॒ मन्य॑से।</p>
<p class="Shloka">विश्वा॑नि पू॒रोरप॑ पर्षि॒ वह्नि॑रा॒सा वह्नि॑र्नो॒ अच्छ॑॥ १<span class="rvts2">.</span>१२९<span class="rvts2">.</span>०५</p>
<p class="Shloka">प्र तद्वो॑चेयं॒ भव्या॒येन्द॑वे॒ हव्यो॒ न य इ॒षवा॒न्मन्म॒ रेज॑ति रक्षो॒हा मन्म॒ रेज॑ति।</p>
<p class="Shloka">स्व॒यं सो अ॒स्मदा नि॒दो व॒धैर॑जेत दुर्म॒तिम्।</p>
<p class="Shloka">अव॑ स्रवेद॒घशं॑सोऽवत॒रमव॑ क्षु॒द्रमि॑व स्रवेत्॥ १<span class="rvts2">.</span>१२९<span class="rvts2">.</span>०६</p>
<p class="Shloka">व॒नेम॒ तद्धोत्र॑या चि॒तन्त्या॑ व॒नेम॑ र॒यिं र॑यिवः सु॒वीर्यं॑ र॒ण्वं सन्तं॑ सु॒वीर्य॑म्।</p>
<p class="Shloka">दु॒र्मन्मा॑नं सु॒मन्तु॑भि॒रेमि॒षा पृ॑चीमहि।</p>
<p class="Shloka">आ स॒त्याभि॒रिन्द्रं॑ द्यु॒म्नहू॑तिभि॒र्यज॑त्रं द्यु॒म्नहू॑तिभिः॥ १<span class="rvts2">.</span>१२९<span class="rvts2">.</span>०७</p>
<p class="Shloka">प्रप्रा॑ वो अ॒स्मे स्वय॑शोभिरू॒ती प॑रिव॒र्ग इन्द्रो॑ दुर्मती॒नां दरी॑मन्दुर्मती॒नाम्।</p>
<p class="Shloka">स्व॒यं सा रि॑ष॒यध्यै॒ या न॑ उपे॒षे अ॒त्रैः।</p>
<p class="Shloka">ह॒तेम॑स॒न्न व॑क्षति क्षि॒प्ता जू॒र्णिर्न व॑क्षति॥ १<span class="rvts2">.</span>१२९<span class="rvts2">.</span>०८</p>
<p class="Shloka">त्वं न॑ इन्द्र रा॒या परी॑णसा या॒हि प॒थाँ अ॑ने॒हसा॑ पु॒रो या॑ह्यर॒क्षसा॑।</p>
<p class="Shloka">सच॑स्व नः परा॒क आ सच॑स्वास्तमी॒क आ।</p>
<p class="Shloka">पा॒हि नो॑ दू॒रादा॒राद॒भिष्टि॑भि॒ सदा॑ पाह्य॒भिष्टि॑भिः॥ १<span class="rvts2">.</span>१२९<span class="rvts2">.</span>०९</p>
<p class="Shloka">त्वं न॑ इन्द्र रा॒या तरू॑षसो॒ग्रं चि॑त्त्वा महि॒मा स॑क्ष॒दव॑से म॒हे मि॒त्रं नाव॑से।</p>
<p class="Shloka">ओजि॑ष्ठ॒ त्रात॒रवि॑ता॒ रथं॒ कं चि॑दमर्त्य।</p>
<p class="Shloka">अ॒न्यम॒स्मद्रि॑रिषे॒ कं चि॑दद्रिवो॒ रिरि॑क्षन्तं चिदद्रिवः॥ १<span class="rvts2">.</span>१२९<span class="rvts2">.</span>१०</p>
<p class="Shloka">पा॒हि न॑ इन्द्र सुष्टुत स्रि॒धो॑ऽवया॒ता सद॒मिद्दु॑र्मती॒नां दे॒वः सन्दु॑र्मती॒नाम्।</p>
<p class="Shloka">ह॒न्ता पा॒पस्य॑ र॒क्षस॑स्त्रा॒ता विप्र॑स्य॒ माव॑तः।</p>
<p class="Shloka">अधा॒ हि त्वा॑ जनि॒ता जीज॑नद्वसो रक्षो॒हणं॑ त्वा॒ जीज॑नद्वसो॥ १<span class="rvts2">.</span>१२९<span class="rvts2">.</span>११</p>
<p class="Sub-Heading">सूक्त</p>
<p class="Shloka">एन्द्र॑ या॒ह्युप॑ नः परा॒वतो॒ नायमच्छा॑ वि॒दथा॑नीव॒ सत्प॑ति॒रस्तं॒ राजे॑व॒ सत्प॑तिः।</p>
<p class="Shloka">हवा॑महे त्वा व॒यं प्रय॑स्वन्तः सु॒ते सचा॑।</p>
<p class="Shloka">पु॒त्रासो॒ न पि॒तरं॒ वाज॑सातये॒ मंहि॑ष्ठं॒ वाज॑सातये॥ १<span class="rvts2">.</span>१३०<span class="rvts2">.</span>०१</p>
<p class="Shloka">पिबा॒ सोम॑मिन्द्र सुवा॒नमद्रि॑भि॒ कोशे॑न सि॒क्तम॑व॒तं न वंस॑गस्तातृषा॒णो न वंस॑गः।</p>
<p class="Shloka">मदा॑य हर्य॒ताय॑ ते तु॒विष्ट॑माय॒ धाय॑से।</p>
<p class="Shloka">आ त्वा॑ यच्छन्तु ह॒रितो॒ न सूर्य॒महा॒ विश्वे॑व॒ सूर्य॑म्॥ १<span class="rvts2">.</span>१३०<span class="rvts2">.</span>०२</p>
<p class="Shloka">अवि॑न्दद्दि॒वो निहि॑तं॒ गुहा॑ नि॒धिं वेर्न गर्भं॒ परि॑वीत॒मश्म॑न्यन॒न्ते अ॒न्तरश्म॑नि।</p>
<p class="Shloka">व्र॒जं व॒ज्री गवा॑मिव॒ सिषा॑स॒न्नङ्गि॑रस्तमः।</p>
<p class="Shloka">अपा॑वृणो॒दिष॒ इन्द्र॒ परी॑वृता॒ द्वार॒ इष॒ परी॑वृताः॥ १<span class="rvts2">.</span>१३०<span class="rvts2">.</span>०३</p>
<p class="Shloka">दा॒दृ॒हा॒णो वज्र॒मिन्द्रो॒ गभ॑स्त्यो॒ क्षद्मे॑व ति॒ग्ममस॑नाय॒ सं श्य॑दहि॒हत्या॑य॒ सं श्य॑त्।</p>
<p class="Shloka">सं॒वि॒व्या॒न ओज॑सा॒ शवो॑भिरिन्द्र म॒ज्मना॑।</p>
<p class="Shloka">तष्टे॑व वृ॒क्षं व॒निनो॒ नि वृ॑श्चसि पर॒श्वेव॒ नि वृ॑श्चसि॥ १<span class="rvts2">.</span>१३०<span class="rvts2">.</span>०४</p>
<p class="Shloka">त्वं वृथा॑ न॒द्य॑ इन्द्र॒ सर्त॒वेऽच्छा॑ समु॒द्रम॑सृजो॒ रथाँ॑ इव वाजय॒तो रथाँ॑ इव।</p>
<p class="Shloka">इ॒त ऊ॒तीर॑युञ्जत समा॒नमर्थ॒मक्षि॑तम्।</p>
<p class="Shloka">धे॒नूरि॑व॒ मन॑वे वि॒श्वदो॑हसो॒ जना॑य वि॒श्वदो॑हसः॥ १<span class="rvts2">.</span>१३०<span class="rvts2">.</span>०५</p>
<p class="Shloka">इ॒मां ते॒ वाचं॑ वसू॒यन्त॑ आ॒यवो॒ रथं॒ न धीर॒ स्वपा॑ अतक्षिषुः सु॒म्नाय॒ त्वाम॑तक्षिषुः।</p>
<p class="Shloka">शु॒म्भन्तो॒ जेन्यं॑ यथा॒ वाजे॑षु विप्र वा॒जिन॑म्।</p>
<p class="Shloka">अत्य॑मिव॒ शव॑से सा॒तये॒ धना॒ विश्वा॒ धना॑नि सा॒तये॑॥ १<span class="rvts2">.</span>१३०<span class="rvts2">.</span>०६</p>
<p class="Shloka">भि॒नत्पुरो॑ नव॒तिमि॑न्द्र पू॒रवे॒ दिवो॑दासाय॒ महि॑ दा॒शुषे॑ नृतो॒ वज्रे॑ण दा॒शुषे॑ नृतो।</p>
<p class="Shloka">अ॒ति॒थि॒ग्वाय॒ शम्ब॑रं गि॒रेरु॒ग्रो अवा॑भरत्।</p>
<p class="Shloka">म॒हो धना॑नि॒ दय॑मान॒ ओज॑सा॒ विश्वा॒ धना॒न्योज॑सा॥ १<span class="rvts2">.</span>१३०<span class="rvts2">.</span>०७</p>
<p class="Shloka">इन्द्र॑ स॒मत्सु॒ यज॑मान॒मार्यं॒ प्राव॒द्विश्वे॑षु श॒तमू॑तिरा॒जिषु॒ स्व॑र्मीळ्हेष्वा॒जिषु॑।</p>
<p class="Shloka">मन॑वे॒ शास॑दव्र॒तान्त्वचं॑ कृ॒ष्णाम॑रन्धयत्।</p>
<p class="Shloka">दक्ष॒न्न विश्वं॑ ततृषा॒णमो॑षति॒ न्य॑र्शसा॒नमो॑षति॥ १<span class="rvts2">.</span>१३०<span class="rvts2">.</span>०८</p>
<p class="Shloka">सूर॑श्च॒क्रं प्र वृ॑हज्जा॒त ओज॑सा प्रपि॒त्वे वाच॑मरु॒णो मु॑षायतीशा॒न आ मु॑षायति।</p>
<p class="Shloka">उ॒शना॒ यत्प॑रा॒वतोऽज॑गन्नू॒तये॑ कवे।</p>
<p class="Shloka">सु॒म्नानि॒ विश्वा॒ मनु॑षेव तु॒र्वणि॒रहा॒ विश्वे॑व तु॒र्वणि॑॥ १<span class="rvts2">.</span>१३०<span class="rvts2">.</span>०९</p>
<p class="Shloka">स नो॒ नव्ये॑भिर्वृषकर्मन्नु॒क्थैः पुरां॑ दर्तः पा॒युभि॑ पाहि श॒ग्मैः।</p>
<p class="Shloka">दि॒वो॒दा॒सेभि॑रिन्द्र॒ स्तवा॑नो वावृधी॒था अहो॑भिरिव॒ द्यौः॥ १<span class="rvts2">.</span>१३०<span class="rvts2">.</span>१०</p>
<p class="Sub-Heading">सूक्त</p>
<p class="Shloka">इन्द्रा॑य॒ हि द्यौरसु॑रो॒ अन॑म्न॒तेन्द्रा॑य म॒ही पृ॑थि॒वी वरी॑मभिर्द्यु॒म्नसा॑ता॒ वरी॑मभिः।</p>
<p class="Shloka">इन्द्रं॒ विश्वे॑ स॒जोष॑सो दे॒वासो॑ दधिरे पु॒रः।</p>
<p class="Shloka">इन्द्रा॑य॒ विश्वा॒ सव॑नानि॒ मानु॑षा रा॒तानि॑ सन्तु॒ मानु॑षा॥ १<span class="rvts2">.</span>१३१<span class="rvts2">.</span>०१</p>
<p class="Shloka">विश्वे॑षु॒ हि त्वा॒ सव॑नेषु तु॒ञ्जते॑ समा॒नमेकं॒ वृष॑मण्यव॒ पृथ॒क्स्व॑ सनि॒ष्यव॒ पृथ॑क्।</p>
<p class="Shloka">तं त्वा॒ नावं॒ न प॒र्षणिं॑ शू॒षस्य॑ धु॒रि धी॑महि।</p>
<p class="Shloka">इन्द्रं॒ न य॒ज्ञैश्चि॒तय॑न्त आ॒यव॒ स्तोमे॑भि॒रिन्द्र॑मा॒यव॑॥ १<span class="rvts2">.</span>१३१<span class="rvts2">.</span>०२</p>
<p class="Shloka">वि त्वा॑ ततस्रे मिथु॒ना अ॑व॒स्यवो॑ व्र॒जस्य॑ सा॒ता गव्य॑स्य नि॒सृज॒ सक्ष॑न्त इन्द्र नि॒सृज॑।</p>
<p class="Shloka">यद्ग॒व्यन्ता॒ द्वा जना॒ स्व१र्यन्ता॑ स॒मूह॑सि।</p>
<p class="Shloka">आ॒विष्करि॑क्र॒द्वृष॑णं सचा॒भुवं॒ वज्र॑मिन्द्र सचा॒भुव॑म्॥ १<span class="rvts2">.</span>१३१<span class="rvts2">.</span>०३</p>
<p class="Shloka">वि॒दुष्टे॑ अ॒स्य वी॒र्य॑स्य पू॒रव॒ पुरो॒ यदि॑न्द्र॒ शार॑दीर॒वाति॑रः सासहा॒नो अ॒वाति॑रः।</p>
<p class="Shloka">शास॒स्तमि॑न्द्र॒ मर्त्य॒मय॑ज्युं शवसस्पते।</p>
<p class="Shloka">म॒हीम॑मुष्णाः पृथि॒वीमि॒मा अ॒पो म॑न्दसा॒न इ॒मा अ॒पः॥ १<span class="rvts2">.</span>१३१<span class="rvts2">.</span>०४</p>
<p class="Shloka">आदित्ते॑ अ॒स्य वी॒र्य॑स्य चर्किर॒न्मदे॑षु वृषन्नु॒शिजो॒ यदावि॑थ सखीय॒तो यदावि॑थ।</p>
<p class="Shloka">च॒कर्थ॑ का॒रमे॑भ्य॒ पृत॑नासु॒ प्रव॑न्तवे।</p>
<p class="Shloka">ते अ॒न्याम॑न्यां न॒द्यं॑ सनिष्णत श्रव॒स्यन्त॑ सनिष्णत॥ १<span class="rvts2">.</span>१३१<span class="rvts2">.</span>०५</p>
<p class="Shloka">उ॒तो नो॑ अ॒स्या उ॒षसो॑ जु॒षेत॒ ह्य१र्कस्य॑ बोधि ह॒विषो॒ हवी॑मभि॒ स्व॑र्षाता॒ हवी॑मभिः।</p>
<p class="Shloka">यदि॑न्द्र॒ हन्त॑वे॒ मृधो॒ वृषा॑ वज्रि॒ञ्चिके॑तसि।</p>
<p class="Shloka">आ मे॑ अ॒स्य वे॒धसो॒ नवी॑यसो॒ मन्म॑ श्रुधि॒ नवी॑यसः॥ १<span class="rvts2">.</span>१३१<span class="rvts2">.</span>०६</p>
<p class="Shloka">त्वं तमि॑न्द्र वावृधा॒नो अ॑स्म॒युर॑मित्र॒यन्तं॑ तुविजात॒ मर्त्यं॒ वज्रे॑ण शूर॒ मर्त्य॑म्।</p>
<p class="Shloka">ज॒हि यो नो॑ अघा॒यति॑ शृणु॒ष्व सु॒श्रव॑स्तमः।</p>
<p class="Shloka">रि॒ष्टं न याम॒न्नप॑ भूतु दुर्म॒तिर्विश्वाप॑ भूतु दुर्म॒तिः॥ १<span class="rvts2">.</span>१३१<span class="rvts2">.</span>०७</p>
<p class="Sub-Heading">सूक्त</p>
<p class="Shloka">त्वया॑ व॒यं म॑घव॒न्पूर्व्ये॒ धन॒ इन्द्र॑त्वोताः सासह्याम पृतन्य॒तो व॑नु॒याम॑ वनुष्य॒तः।</p>
<p class="Shloka">नेदि॑ष्ठे अ॒स्मिन्नह॒न्यधि॑ वोचा॒ नु सु॑न्व॒ते।</p>
<p class="Shloka">अ॒स्मिन्य॒ज्ञे वि च॑येमा॒ भरे॑ कृ॒तं वा॑ज॒यन्तो॒ भरे॑ कृ॒तम्॥ १<span class="rvts2">.</span>१३२<span class="rvts2">.</span>०१</p>
<p class="Shloka">स्व॒र्जे॒षे भर॑ आ॒प्रस्य॒ वक्म॑न्युष॒र्बुध॒ स्वस्मि॒न्नञ्ज॑सि क्रा॒णस्य॒ स्वस्मि॒न्नञ्ज॑सि।</p>
<p class="Shloka">अह॒न्निन्द्रो॒ यथा॑ वि॒दे शी॒र्ष्णाशी॑र्ष्णोप॒वाच्य॑।</p>
<p class="Shloka">अ॒स्म॒त्रा ते॑ स॒ध्र्य॑क्सन्तु रा॒तयो॑ भ॒द्रा भ॒द्रस्य॑ रा॒तय॑॥ १<span class="rvts2">.</span>१३२<span class="rvts2">.</span>०२</p>
<p class="Shloka">तत्तु प्रय॑ प्र॒त्नथा॑ ते शुशुक्व॒नं यस्मि॑न्य॒ज्ञे वार॒मकृ॑ण्वत॒ क्षय॑मृ॒तस्य॒ वार॑सि॒ क्षय॑म्।</p>
<p class="Shloka">वि तद्वो॑चे॒रध॑ द्वि॒तान्तः प॑श्यन्ति र॒श्मिभि॑।</p>
<p class="Shloka">स घा॑ विदे॒ अन्विन्द्रो॑ ग॒वेष॑णो बन्धु॒क्षिद्भ्यो॑ ग॒वेष॑णः॥ १<span class="rvts2">.</span>१३२<span class="rvts2">.</span>०३</p>
<p class="Shloka">नू इ॒त्था ते॑ पू॒र्वथा॑ च प्र॒वाच्यं॒ यदङ्गि॑रो॒भ्योऽवृ॑णो॒रप॑ व्र॒जमिन्द्र॒ शिक्ष॒न्नप॑ व्र॒जम्।</p>
<p class="Shloka">ऐभ्य॑ समा॒न्या दि॒शास्मभ्यं॑ जेषि॒ योत्सि॑ च।</p>
<p class="Shloka">सु॒न्वद्भ्यो॑ रन्धया॒ कं चि॑दव्र॒तं हृ॑णा॒यन्तं॑ चिदव्र॒तम्॥ १<span class="rvts2">.</span>१३२<span class="rvts2">.</span>०४</p>
<p class="Shloka">सं यज्जना॒न्क्रतु॑भि॒ शूर॑ ई॒क्षय॒द्धने॑ हि॒ते त॑रुषन्त श्रव॒स्यव॒ प्र य॑क्षन्त श्रव॒स्यव॑।</p>
<p class="Shloka">तस्मा॒ आयु॑ प्र॒जाव॒दिद्बाधे॑ अर्च॒न्त्योज॑सा।</p>
<p class="Shloka">इन्द्र॑ ओ॒क्यं॑ दिधिषन्त धी॒तयो॑ दे॒वाँ अच्छा॒ न धी॒तय॑॥ १<span class="rvts2">.</span>१३२<span class="rvts2">.</span>०५</p>
<p class="Shloka">यु॒वं तमि॑न्द्रापर्वता पुरो॒युधा॒ यो न॑ पृत॒न्यादप॒ तंत॒मिद्ध॑तं॒ वज्रे॑ण॒ तंत॒मिद्ध॑तम्।</p>
<p class="Shloka">दू॒रे च॒त्ताय॑ च्छन्त्स॒द्गह॑नं॒ यदिन॑क्षत्।</p>
<p class="Shloka">अ॒स्माकं॒ शत्रू॒न्परि॑ शूर वि॒श्वतो॑ द॒र्मा द॑र्षीष्ट वि॒श्वत॑॥ १<span class="rvts2">.</span>१३२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">उ॒भे पु॑नामि॒ रोद॑सी ऋ॒तेन॒ द्रुहो॑ दहामि॒ सं म॒हीर॑नि॒न्द्राः।</p>
<p class="Shloka">अ॒भि॒व्लग्य॒ यत्र॑ ह॒ता अ॒मित्रा॑ वैलस्था॒नं परि॑ तृ॒ळ्हा अशे॑रन्॥ १<span class="rvts2">.</span>१३३<span class="rvts2">.</span>०१</p>
<p class="Shloka">अ॒भि॒व्लग्या॑ चिदद्रिवः शी॒र्षा या॑तु॒मती॑नाम्।</p>
<p class="Shloka">छि॒न्धि व॑टू॒रिणा॑ प॒दा म॒हाव॑टूरिणा प॒दा॥ १<span class="rvts2">.</span>१३३<span class="rvts2">.</span>०२</p>
<p class="Shloka">अवा॑सां मघवञ्जहि॒ शर्धो॑ यातु॒मती॑नाम्।</p>
<p class="Shloka">वै॒ल॒स्था॒न॒के अ॑र्म॒के म॒हावै॑लस्थे अर्म॒के॥ १<span class="rvts2">.</span>१३३<span class="rvts2">.</span>०३</p>
<p class="Shloka">यासां॑ ति॒स्रः प॑ञ्चा॒शतो॑ऽभिव्ल॒ङ्गैर॒पाव॑पः।</p>
<p class="Shloka">तत्सु ते॑ मनायति त॒कत्सु ते॑ मनायति॥ १<span class="rvts2">.</span>१३३<span class="rvts2">.</span>०४</p>
<p class="Shloka">पि॒शङ्ग॑भृष्टिमम्भृ॒णं पि॒शाचि॑मिन्द्र॒ सं मृ॑ण।</p>
<p class="Shloka">सर्वं॒ रक्षो॒ नि ब॑र्हय॥ १<span class="rvts2">.</span>१३३<span class="rvts2">.</span>०५</p>
<p class="Shloka">अ॒वर्म॒ह इ॑न्द्र दादृ॒हि श्रु॒धी न॑ शु॒शोच॒ हि द्यौः क्षा न भी॒षाँ अ॑द्रिवो घृ॒णान्न भी॒षाँ अ॑द्रिवः।</p>
<p class="Shloka">शु॒ष्मिन्त॑मो॒ हि शु॒ष्मिभि॑र्व॒धैरु॒ग्रेभि॒रीय॑से।</p>
<p class="Shloka">अपू॑रुषघ्नो अप्रतीत शूर॒ सत्व॑भिस्त्रिस॒प्तैः शू॑र॒ सत्व॑भिः॥ १<span class="rvts2">.</span>१३३<span class="rvts2">.</span>०६</p>
<p class="Shloka">व॒नोति॒ हि सु॒न्वन्क्षयं॒ परी॑णसः सुन्वा॒नो हि ष्मा॒ यज॒त्यव॒ द्विषो॑ दे॒वाना॒मव॒ द्विष॑।</p>
<p class="Shloka">सु॒न्वा॒न इत्सि॑षासति स॒हस्रा॑ वा॒ज्यवृ॑तः।</p>
<p class="Shloka">सु॒न्वा॒नायेन्द्रो॑ ददात्या॒भुवं॑ र॒यिं द॑दात्या॒भुव॑म्॥ १<span class="rvts2">.</span>१३३<span class="rvts2">.</span>०७</p>
<p class="Sub-Heading">सूक्त</p>
<p class="Shloka">आ त्वा॒ जुवो॑ रारहा॒णा अ॒भि प्रयो॒ वायो॒ वह॑न्त्वि॒ह पू॒र्वपी॑तये॒ सोम॑स्य पू॒र्वपी॑तये।</p>
<p class="Shloka">ऊ॒र्ध्वा ते॒ अनु॑ सू॒नृता॒ मन॑स्तिष्ठतु जान॒ती।</p>
<p class="Shloka">नि॒युत्व॑ता॒ रथे॒ना या॑हि दा॒वने॒ वायो॑ म॒खस्य॑ दा॒वने॑॥ १<span class="rvts2">.</span>१३४<span class="rvts2">.</span>०१</p>
<p class="Shloka">मन्द॑न्तु त्वा म॒न्दिनो॑ वाय॒विन्द॑वो॒ऽस्मत्क्रा॒णास॒ सुकृ॑ता अ॒भिद्य॑वो॒ गोभि॑ क्रा॒णा अ॒भिद्य॑वः।</p>
<p class="Shloka">यद्ध॑ क्रा॒णा इ॒रध्यै॒ दक्षं॒ सच॑न्त ऊ॒तय॑।</p>
<p class="Shloka">स॒ध्री॒ची॒ना नि॒युतो॑ दा॒वने॒ धिय॒ उप॑ ब्रुवत ईं॒ धिय॑॥ १<span class="rvts2">.</span>१३४<span class="rvts2">.</span>०२</p>
<p class="Shloka">वा॒युर्यु॑ङ्क्ते॒ रोहि॑ता वा॒युर॑रु॒णा वा॒यू रथे॑ अजि॒रा धु॒रि वोळ्ह॑वे॒ वहि॑ष्ठा धु॒रि वोळ्ह॑वे।</p>
<p class="Shloka">प्र बो॑धया॒ पुरं॑धिं जा॒र आ स॑स॒तीमि॑व।</p>
<p class="Shloka">प्र च॑क्षय॒ रोद॑सी वासयो॒षस॒ श्रव॑से वासयो॒षस॑॥ १<span class="rvts2">.</span>१३४<span class="rvts2">.</span>०३</p>
<p class="Shloka">तुभ्य॑मु॒षास॒ शुच॑यः परा॒वति॑ भ॒द्रा वस्त्रा॑ तन्वते॒ दंसु॑ र॒श्मिषु॑ चि॒त्रा नव्ये॑षु र॒श्मिषु॑।</p>
<p class="Shloka">तुभ्यं॑ धे॒नुः स॑ब॒र्दुघा॒ विश्वा॒ वसू॑नि दोहते।</p>
<p class="Shloka">अज॑नयो म॒रुतो॑ व॒क्षणा॑भ्यो दि॒व आ व॒क्षणा॑भ्यः॥ १<span class="rvts2">.</span>१३४<span class="rvts2">.</span>०४</p>
<p class="Shloka">तुभ्यं॑ शु॒क्रास॒ शुच॑यस्तुर॒ण्यवो॒ मदे॑षू॒ग्रा इ॑षणन्त भु॒र्वण्य॒पामि॑षन्त भु॒र्वणि॑।</p>
<p class="Shloka">त्वां त्सा॒री दस॑मानो॒ भग॑मीट्टे तक्व॒वीये॑।</p>
<p class="Shloka">त्वं विश्व॑स्मा॒द्भुव॑नात्पासि॒ धर्म॑णासु॒र्या॑त्पासि॒ धर्म॑णा॥ १<span class="rvts2">.</span>१३४<span class="rvts2">.</span>०५</p>
<p class="Shloka">त्वं नो॑ वायवेषा॒मपू॑र्व्य॒ सोमा॑नां प्रथ॒मः पी॒तिम॑र्हसि सु॒तानां॑ पी॒तिम॑र्हसि।</p>
<p class="Shloka">उ॒तो वि॒हुत्म॑तीनां वि॒शां व॑व॒र्जुषी॑णाम्।</p>
<p class="Shloka">विश्वा॒ इत्ते॑ धे॒नवो॑ दुह्र आ॒शिरं॑ घृ॒तं दु॑ह्रत आ॒शिर॑म्॥ १<span class="rvts2">.</span>१३४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">स्ती॒र्णं ब॒र्हिरुप॑ नो याहि वी॒तये॑ स॒हस्रे॑ण नि॒युता॑ नियुत्वते श॒तिनी॑भिर्नियुत्वते।</p>
<p class="Shloka">तुभ्यं॒ हि पू॒र्वपी॑तये दे॒वा दे॒वाय॑ येमि॒रे।</p>
<p class="Shloka">प्र ते॑ सु॒तासो॒ मधु॑मन्तो अस्थिर॒न्मदा॑य॒ क्रत्वे॑ अस्थिरन्॥ १<span class="rvts2">.</span>१३५<span class="rvts2">.</span>०१</p>
<p class="Shloka">तुभ्या॒यं सोम॒ परि॑पूतो॒ अद्रि॑भिः स्पा॒र्हा वसा॑न॒ परि॒ कोश॑मर्षति शु॒क्रा वसा॑नो अर्षति।</p>
<p class="Shloka">तवा॒यं भा॒ग आ॒युषु॒ सोमो॑ दे॒वेषु॑ हूयते।</p>
<p class="Shloka">वह॑ वायो नि॒युतो॑ याह्यस्म॒युर्जु॑षा॒णो या॑ह्यस्म॒युः॥ १<span class="rvts2">.</span>१३५<span class="rvts2">.</span>०२</p>
<p class="Shloka">आ नो॑ नि॒युद्भि॑ श॒तिनी॑भिरध्व॒रं स॑ह॒स्रिणी॑भि॒रुप॑ याहि वी॒तये॒ वायो॑ ह॒व्यानि॑ वी॒तये॑।</p>
<p class="Shloka">तवा॒यं भा॒ग ऋ॒त्विय॒ सर॑श्मि॒ सूर्ये॒ सचा॑।</p>
<p class="Shloka">अ॒ध्व॒र्युभि॒र्भर॑माणा अयंसत॒ वायो॑ शु॒क्रा अ॑यंसत॥ १<span class="rvts2">.</span>१३५<span class="rvts2">.</span>०३</p>
<p class="Shloka">आ वां॒ रथो॑ नि॒युत्वा॑न्वक्ष॒दव॑से॒ऽभि प्रयां॑सि॒ सुधि॑तानि वी॒तये॒ वायो॑ ह॒व्यानि॑ वी॒तये॑।</p>
<p class="Shloka">पिब॑तं॒ मध्वो॒ अन्ध॑सः पूर्व॒पेयं॒ हि वां॑ हि॒तम्।</p>
<p class="Shloka">वाय॒वा च॒न्द्रेण॒ राध॒सा ग॑त॒मिन्द्र॑श्च॒ राध॒सा ग॑तम्॥ १<span class="rvts2">.</span>१३५<span class="rvts2">.</span>०४</p>
<p class="Shloka">आ वां॒ धियो॑ ववृत्युरध्व॒राँ उपे॒ममिन्दुं॑ मर्मृजन्त वा॒जिन॑मा॒शुमत्यं॒ न वा॒जिन॑म्।</p>
<p class="Shloka">तेषां॑ पिबतमस्म॒यू आ नो॑ गन्तमि॒होत्या।</p>
<p class="Shloka">इन्द्र॑वायू सु॒ताना॒मद्रि॑भिर्यु॒वं मदा॑य वाजदा यु॒वम्॥ १<span class="rvts2">.</span>१३५<span class="rvts2">.</span>०५</p>
<p class="Shloka">इ॒मे वां॒ सोमा॑ अ॒प्स्वा सु॒ता इ॒हाध्व॒र्युभि॒र्भर॑माणा अयंसत॒ वायो॑ शु॒क्रा अ॑यंसत।</p>
<p class="Shloka">ए॒ते वा॑म॒भ्य॑सृक्षत ति॒रः प॒वित्र॑मा॒शव॑।</p>
<p class="Shloka">यु॒वा॒यवोऽति॒ रोमा॑ण्य॒व्यया॒ सोमा॑सो॒ अत्य॒व्यया॑॥ १<span class="rvts2">.</span>१३५<span class="rvts2">.</span>०६</p>
<p class="Shloka">अति॑ वायो सस॒तो या॑हि॒ शश्व॑तो॒ यत्र॒ ग्रावा॒ वद॑ति॒ तत्र॑ गच्छतं गृ॒हमिन्द्र॑श्च गच्छतम्।</p>
<p class="Shloka">वि सू॒नृता॒ ददृ॑शे॒ रीय॑ते घृ॒तमा पू॒र्णया॑ नि॒युता॑ याथो अध्व॒रमिन्द्र॑श्च याथो अध्व॒रम्॥ १<span class="rvts2">.</span>१३५<span class="rvts2">.</span>०७</p>
<p class="Shloka">अत्राह॒ तद्व॑हेथे॒ मध्व॒ आहु॑तिं॒ यम॑श्व॒त्थमु॑प॒तिष्ठ॑न्त जा॒यवो॒ऽस्मे ते स॑न्तु जा॒यव॑।</p>
<p class="Shloka">सा॒कं गाव॒ सुव॑ते॒ पच्य॑ते॒ यवो॒ न ते॑ वाय॒ उप॑ दस्यन्ति धे॒नवो॒ नाप॑ दस्यन्ति धे॒नव॑॥ १<span class="rvts2">.</span>१३५<span class="rvts2">.</span>०८</p>
<p class="Shloka">इ॒मे ये ते॒ सु वा॑यो बा॒ह्वो॑जसो॒ऽन्तर्न॒दी ते॑ प॒तय॑न्त्यु॒क्षणो॒ महि॒ व्राध॑न्त उ॒क्षण॑।</p>
<p class="Shloka">धन्व॑ञ्चि॒द्ये अ॑ना॒शवो॑ जी॒राश्चि॒दगि॑रौकसः।</p>
<p class="Shloka">सूर्य॑स्येव र॒श्मयो॑ दुर्नि॒यन्त॑वो॒ हस्त॑योर्दुर्नि॒यन्त॑वः॥ १<span class="rvts2">.</span>१३५<span class="rvts2">.</span>०९</p>
<p class="Sub-Heading">सूक्त</p>
<p class="Shloka">प्र सु ज्येष्ठं॑ निचि॒राभ्यां॑ बृ॒हन्नमो॑ ह॒व्यं म॒तिं भ॑रता मृळ॒यद्भ्यां॒ स्वादि॑ष्ठं मृळ॒यद्भ्या॑म्।</p>
<p class="Shloka">ता स॒म्राजा॑ घृ॒तासु॑ती य॒ज्ञेय॑ज्ञ॒ उप॑स्तुता।</p>
<p class="Shloka">अथै॑नोः क्ष॒त्रं न कुत॑श्च॒नाधृषे॑ देव॒त्वं नू चि॑दा॒धृषे॑॥ १<span class="rvts2">.</span>१३६<span class="rvts2">.</span>०१</p>
<p class="Shloka">अद॑र्शि गा॒तुरु॒रवे॒ वरी॑यसी॒ पन्था॑ ऋ॒तस्य॒ सम॑यंस्त र॒श्मिभि॒श्चक्षु॒र्भग॑स्य र॒श्मिभि॑।</p>
<p class="Shloka">द्यु॒क्षं मि॒त्रस्य॒ साद॑नमर्य॒म्णो वरु॑णस्य च।</p>
<p class="Shloka">अथा॑ दधाते बृ॒हदु॒क्थ्यं१ वय॑ उप॒स्तुत्यं॑ बृ॒हद्वय॑॥ १<span class="rvts2">.</span>१३६<span class="rvts2">.</span>०२</p>
<p class="Shloka">ज्योति॑ष्मती॒मदि॑तिं धार॒यत्क्षि॑तिं॒ स्व॑र्वती॒मा स॑चेते दि॒वेदि॑वे जागृ॒वांसा॑ दि॒वेदि॑वे।</p>
<p class="Shloka">ज्योति॑ष्मत्क्ष॒त्रमा॑शाते आदि॒त्या दानु॑न॒स्पती॑।</p>
<p class="Shloka">मि॒त्रस्तयो॒र्वरु॑णो यात॒यज्ज॑नोऽर्य॒मा या॑त॒यज्ज॑नः॥ १<span class="rvts2">.</span>१३६<span class="rvts2">.</span>०३</p>
<p class="Shloka">अ॒यं मि॒त्राय॒ वरु॑णाय॒ शंत॑म॒ सोमो॑ भूत्वव॒पाने॒ष्वाभ॑गो दे॒वो दे॒वेष्वाभ॑गः।</p>
<p class="Shloka">तं दे॒वासो॑ जुषेरत॒ विश्वे॑ अ॒द्य स॒जोष॑सः।</p>
<p class="Shloka">तथा॑ राजाना करथो॒ यदीम॑ह॒ ऋता॑वाना॒ यदीम॑हे॥ १<span class="rvts2">.</span>१३६<span class="rvts2">.</span>०४</p>
<p class="Shloka">यो मि॒त्राय॒ वरु॑णा॒यावि॑ध॒ज्जनो॑ऽन॒र्वाणं॒ तं परि॑ पातो॒ अंह॑सो दा॒श्वांसं॒ मर्त॒मंह॑सः।</p>
<p class="Shloka">तम॑र्य॒माभि र॑क्षत्यृजू॒यन्त॒मनु॑ व्र॒तम्।</p>
<p class="Shloka">उ॒क्थैर्य ए॑नोः परि॒भूष॑ति व्र॒तं स्तोमै॑रा॒भूष॑ति व्र॒तम्॥ १<span class="rvts2">.</span>१३६<span class="rvts2">.</span>०५</p>
<p class="Shloka">नमो॑ दि॒वे बृ॑ह॒ते रोद॑सीभ्यां मि॒त्राय॑ वोचं॒ वरु॑णाय मी॒ळ्हुषे॑ सुमृळी॒काय॑ मी॒ळ्हुषे॑।</p>
<p class="Shloka">इन्द्र॑म॒ग्निमुप॑ स्तुहि द्यु॒क्षम॑र्य॒मणं॒ भग॑म्।</p>
<p class="Shloka">ज्योग्जीव॑न्तः प्र॒जया॑ सचेमहि॒ सोम॑स्यो॒ती स॑चेमहि॥ १<span class="rvts2">.</span>१३६<span class="rvts2">.</span>०६</p>
<p class="Shloka">ऊ॒ती दे॒वानां॑ व॒यमिन्द्र॑वन्तो मंसी॒महि॒ स्वय॑शसो म॒रुद्भि॑।</p>
<p class="Shloka">अ॒ग्निर्मि॒त्रो वरु॑ण॒ शर्म॑ यंस॒न्तद॑श्याम म॒घवा॑नो व॒यं च॑॥ १<span class="rvts2">.</span>१३६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">सु॒षु॒मा या॑त॒मद्रि॑भि॒र्गोश्री॑ता मत्स॒रा इ॒मे सोमा॑सो मत्स॒रा इ॒मे।</p>
<p class="Shloka">आ रा॑जाना दिविस्पृशास्म॒त्रा ग॑न्त॒मुप॑ नः।</p>
<p class="Shloka">इ॒मे वां॑ मित्रावरुणा॒ गवा॑शिर॒ सोमा॑ शु॒क्रा गवा॑शिरः॥ १<span class="rvts2">.</span>१३७<span class="rvts2">.</span>०१</p>
<p class="Shloka">इ॒म आ या॑त॒मिन्द॑व॒ सोमा॑सो॒ दध्या॑शिरः सु॒तासो॒ दध्या॑शिरः।</p>
<p class="Shloka">उ॒त वा॑मु॒षसो॑ बु॒धि सा॒कं सूर्य॑स्य र॒श्मिभि॑।</p>
<p class="Shloka">सु॒तो मि॒त्राय॒ वरु॑णाय पी॒तये॒ चारु॑रृ॒ताय॑ पी॒तये॑॥ १<span class="rvts2">.</span>१३७<span class="rvts2">.</span>०२</p>
<p class="Shloka">तां वां॑ धे॒नुं न वा॑स॒रीमं॒शुं दु॑ह॒न्त्यद्रि॑भि॒ सोमं॑ दुह॒न्त्यद्रि॑भिः।</p>
<p class="Shloka">अ॒स्म॒त्रा ग॑न्त॒मुप॑ नो॒ऽर्वाञ्चा॒ सोम॑पीतये।</p>
<p class="Shloka">अ॒यं वां॑ मित्रावरुणा॒ नृभि॑ सु॒तः सोम॒ आ पी॒तये॑ सु॒तः॥ १<span class="rvts2">.</span>१३७<span class="rvts2">.</span>०३</p>
<p class="Sub-Heading">सूक्त</p>
<p class="Shloka">प्रप्र॑ पू॒ष्णस्तु॑विजा॒तस्य॑ शस्यते महि॒त्वम॑स्य त॒वसो॒ न त॑न्दते स्तो॒त्रम॑स्य॒ न त॑न्दते।</p>
<p class="Shloka">अर्चा॑मि सुम्न॒यन्न॒हमन्त्यू॑तिं मयो॒भुव॑म्।</p>
<p class="Shloka">विश्व॑स्य॒ यो मन॑ आयुयु॒वे म॒खो दे॒व आ॑युयु॒वे म॒खः॥ १<span class="rvts2">.</span>१३८<span class="rvts2">.</span>०१</p>
<p class="Shloka">प्र हि त्वा॑ पूषन्नजि॒रं न याम॑नि॒ स्तोमे॑भिः कृ॒ण्व ऋ॒णवो॒ यथा॒ मृध॒ उष्ट्रो॒ न पी॑परो॒ मृध॑।</p>
<p class="Shloka">हु॒वे यत्त्वा॑ मयो॒भुवं॑ दे॒वं स॒ख्याय॒ मर्त्य॑।</p>
<p class="Shloka">अ॒स्माक॑माङ्गू॒षान्द्यु॒म्निन॑स्कृधि॒ वाजे॑षु द्यु॒म्निन॑स्कृधि॥ १<span class="rvts2">.</span>१३८<span class="rvts2">.</span>०२</p>
<p class="Shloka">यस्य॑ ते पूषन्स॒ख्ये वि॑प॒न्यव॒ क्रत्वा॑ चि॒त्सन्तोऽव॑सा बुभुज्रि॒र इति॒ क्रत्वा॑ बुभुज्रि॒रे।</p>
<p class="Shloka">तामनु॑ त्वा॒ नवी॑यसीं नि॒युतं॑ रा॒य ई॑महे।</p>
<p class="Shloka">अहे॑ळमान उरुशंस॒ सरी॑ भव॒ वाजे॑वाजे॒ सरी॑ भव॥ १<span class="rvts2">.</span>१३८<span class="rvts2">.</span>०३</p>
<p class="Shloka">अ॒स्या ऊ॒ षु ण॒ उप॑ सा॒तये॑ भु॒वोऽहे॑ळमानो ररि॒वाँ अ॑जाश्व श्रवस्य॒ताम॑जाश्व।</p>
<p class="Shloka">ओ षु त्वा॑ ववृतीमहि॒ स्तोमे॑भिर्दस्म सा॒धुभि॑।</p>
<p class="Shloka">न॒हि त्वा॑ पूषन्नति॒मन्य॑ आघृणे॒ न ते॑ स॒ख्यम॑पह्नु॒वे॥ १<span class="rvts2">.</span>१३८<span class="rvts2">.</span>०४</p>
<p class="Sub-Heading">सूक्त</p>
<p class="Shloka">अस्तु॒ श्रौष॑ट् पु॒रो अ॒ग्निं धि॒या द॑ध॒ आ नु तच्छर्धो॑ दि॒व्यं वृ॑णीमह इन्द्रवा॒यू वृ॑णीमहे।</p>
<p class="Shloka">यद्ध॑ क्रा॒णा वि॒वस्व॑ति॒ नाभा॑ सं॒दायि॒ नव्य॑सी।</p>
<p class="Shloka">अध॒ प्र सू न॒ उप॑ यन्तु धी॒तयो॑ दे॒वाँ अच्छा॒ न धी॒तय॑॥ १<span class="rvts2">.</span>१३९<span class="rvts2">.</span>०१</p>
<p class="Shloka">यद्ध॒ त्यन्मि॑त्रावरुणावृ॒तादध्या॑द॒दाथे॒ अनृ॑तं॒ स्वेन॑ म॒न्युना॒ दक्ष॑स्य॒ स्वेन॑ म॒न्युना॑।</p>
<p class="Shloka">यु॒वोरि॒त्थाधि॒ सद्म॒स्वप॑श्याम हिर॒ण्यय॑म्।</p>
<p class="Shloka">धी॒भिश्च॒न मन॑सा॒ स्वेभि॑र॒क्षभि॒ सोम॑स्य॒ स्वेभि॑र॒क्षभि॑॥ १<span class="rvts2">.</span>१३९<span class="rvts2">.</span>०२</p>
<p class="Shloka">यु॒वां स्तोमे॑भिर्देव॒यन्तो॑ अश्विनाश्रा॒वय॑न्त इव॒ श्लोक॑मा॒यवो॑ यु॒वां ह॒व्याभ्या॒३यव॑।</p>
<p class="Shloka">यु॒वोर्विश्वा॒ अधि॒ श्रिय॒ पृक्ष॑श्च विश्ववेदसा।</p>
<p class="Shloka">प्रु॒षा॒यन्ते॑ वां प॒वयो॑ हिर॒ण्यये॒ रथे॑ दस्रा हिर॒ण्यये॑॥ १<span class="rvts2">.</span>१३९<span class="rvts2">.</span>०३</p>
<p class="Shloka">अचे॑ति दस्रा॒ व्यु१ नाक॑मृण्वथो यु॒ञ्जते॑ वां रथ॒युजो॒ दिवि॑ष्टिष्वध्व॒स्मानो॒ दिवि॑ष्टिषु।</p>
<p class="Shloka">अधि॑ वां॒ स्थाम॑ व॒न्धुरे॒ रथे॑ दस्रा हिर॒ण्यये॑।</p>
<p class="Shloka">प॒थेव॒ यन्ता॑वनु॒शास॑ता॒ रजोऽञ्ज॑सा॒ शास॑ता॒ रज॑॥ १<span class="rvts2">.</span>१३९<span class="rvts2">.</span>०४</p>
<p class="Shloka">शची॑भिर्नः शचीवसू॒ दिवा॒ नक्तं॑ दशस्यतम्।</p>
<p class="Shloka">मा वां॑ रा॒तिरुप॑ दस॒त्कदा॑ च॒नास्मद्रा॒तिः कदा॑ च॒न॥ १<span class="rvts2">.</span>१३९<span class="rvts2">.</span>०५</p>
<p class="Shloka">वृष॑न्निन्द्र वृष॒पाणा॑स॒ इन्द॑व इ॒मे सु॒ता अद्रि॑षुतास उ॒द्भिद॒स्तुभ्यं॑ सु॒तास॑ उ॒द्भिद॑।</p>
<p class="Shloka">ते त्वा॑ मन्दन्तु दा॒वने॑ म॒हे चि॒त्राय॒ राध॑से।</p>
<p class="Shloka">गी॒र्भिर्गि॑र्वाह॒ स्तव॑मान॒ आ ग॑हि सुमृळी॒को न॒ आ ग॑हि॥ १<span class="rvts2">.</span>१३९<span class="rvts2">.</span>०६</p>
<p class="Shloka">ओ षू णो॑ अग्ने शृणुहि॒ त्वमी॑ळि॒तो दे॒वेभ्यो॑ ब्रवसि य॒ज्ञिये॑भ्यो॒ राज॑भ्यो य॒ज्ञिये॑भ्यः।</p>
<p class="Shloka">यद्ध॒ त्यामङ्गि॑रोभ्यो धे॒नुं दे॑वा॒ अद॑त्तन।</p>
<p class="Shloka">वि तां दु॑ह्रे अर्य॒मा क॒र्तरी॒ सचाँ॑ ए॒ष तां वे॑द मे॒ सचा॑॥ १<span class="rvts2">.</span>१३९<span class="rvts2">.</span>०७</p>
<p class="Shloka">मो षु वो॑ अ॒स्मद॒भि तानि॒ पौंस्या॒ सना॑ भूवन्द्यु॒म्नानि॒ मोत जा॑रिषुर॒स्मत्पु॒रोत जा॑रिषुः।</p>
<p class="Shloka">यद्व॑श्चि॒त्रं यु॒गेयु॑गे॒ नव्यं॒ घोषा॒दम॑र्त्यम्।</p>
<p class="Shloka">अ॒स्मासु॒ तन्म॑रुतो॒ यच्च॑ दु॒ष्टरं॑ दिधृ॒ता यच्च॑ दु॒ष्टर॑म्॥ १<span class="rvts2">.</span>१३९<span class="rvts2">.</span>०८</p>
<p class="Shloka">द॒ध्यङ्ह॑ मे ज॒नुषं॒ पूर्वो॒ अङ्गि॑राः प्रि॒यमे॑ध॒ कण्वो॒ अत्रि॒र्मनु॑र्विदु॒स्ते मे॒ पूर्वे॒ मनु॑र्विदुः।</p>
<p class="Shloka">तेषां॑ दे॒वेष्वाय॑तिर॒स्माकं॒ तेषु॒ नाभ॑यः।</p>
<p class="Shloka">तेषां॑ प॒देन॒ मह्या न॑मे गि॒रेन्द्रा॒ग्नी आ न॑मे गि॒रा॥ १<span class="rvts2">.</span>१३९<span class="rvts2">.</span>०९</p>
<p class="Shloka">होता॑ यक्षद्व॒निनो॑ वन्त॒ वार्यं॒ बृह॒स्पति॑र्यजति वे॒न उ॒क्षभि॑ पुरु॒वारे॑भिरु॒क्षभि॑।</p>
<p class="Shloka">ज॒गृ॒भ्मा दू॒रआ॑दिशं॒ श्लोक॒मद्रे॒रध॒ त्मना॑।</p>
<p class="Shloka">अधा॑रयदर॒रिन्दा॑नि सु॒क्रतु॑ पु॒रू सद्मा॑नि सु॒क्रतु॑॥ १<span class="rvts2">.</span>१३९<span class="rvts2">.</span>१०</p>
<p class="Shloka">ये दे॑वासो दि॒व्येका॑दश॒ स्थ पृ॑थि॒व्यामध्येका॑दश॒ स्थ।</p>
<p class="Shloka">अ॒प्सु॒क्षितो॑ महि॒नैका॑दश॒ स्थ ते दे॑वासो य॒ज्ञमि॒मं जु॑षध्वम्॥ १<span class="rvts2">.</span>१३९<span class="rvts2">.</span>११</p>
<p class="Sub-Heading">सूक्त</p>
<p class="Shloka">वे॒दि॒षदे॑ प्रि॒यधा॑माय सु॒द्युते॑ धा॒सिमि॑व॒ प्र भ॑रा॒ योनि॑म॒ग्नये॑।</p>
<p class="Shloka">वस्त्रे॑णेव वासया॒ मन्म॑ना॒ शुचिं॑ ज्यो॒तीर॑थं शु॒क्रव॑र्णं तमो॒हन॑म्॥ १<span class="rvts2">.</span>१४०<span class="rvts2">.</span>०१</p>
<p class="Shloka">अ॒भि द्वि॒जन्मा॑ त्रि॒वृदन्न॑मृज्यते संवत्स॒रे वा॑वृधे ज॒ग्धमी॒ पुन॑।</p>
<p class="Shloka">अ॒न्यस्या॒सा जि॒ह्वया॒ जेन्यो॒ वृषा॒ न्य१न्येन॑ व॒निनो॑ मृष्ट वार॒णः॥ १<span class="rvts2">.</span>१४०<span class="rvts2">.</span>०२</p>
<p class="Shloka">कृ॒ष्ण॒प्रुतौ॑ वेवि॒जे अ॑स्य स॒क्षिता॑ उ॒भा त॑रेते अ॒भि मा॒तरा॒ शिशु॑म्।</p>
<p class="Shloka">प्रा॒चाजि॑ह्वं ध्व॒सय॑न्तं तृषु॒च्युत॒मा साच्यं॒ कुप॑यं॒ वर्ध॑नं पि॒तुः॥ १<span class="rvts2">.</span>१४०<span class="rvts2">.</span>०३</p>
<p class="Shloka">मु॒मु॒क्ष्वो॒३ मन॑वे मानवस्य॒ते र॑घु॒द्रुव॑ कृ॒ष्णसी॑तास ऊ॒ जुव॑।</p>
<p class="Shloka">अ॒स॒म॒ना अ॑जि॒रासो॑ रघु॒ष्यदो॒ वात॑जूता॒ उप॑ युज्यन्त आ॒शव॑॥ १<span class="rvts2">.</span>१४०<span class="rvts2">.</span>०४</p>
<p class="Shloka">आद॑स्य॒ ते ध्व॒सय॑न्तो॒ वृथे॑रते कृ॒ष्णमभ्वं॒ महि॒ वर्प॒ करि॑क्रतः।</p>
<p class="Shloka">यत्सीं॑ म॒हीम॒वनिं॒ प्राभि मर्मृ॑शदभिश्व॒सन्स्त॒नय॒न्नेति॒ नान॑दत्॥ १<span class="rvts2">.</span>१४०<span class="rvts2">.</span>०५</p>
<p class="Shloka">भूष॒न्न योऽधि॑ ब॒भ्रूषु॒ नम्न॑ते॒ वृषे॑व॒ पत्नी॑र॒भ्ये॑ति॒ रोरु॑वत्।</p>
<p class="Shloka">ओ॒जा॒यमा॑नस्त॒न्व॑श्च शुम्भते भी॒मो न शृङ्गा॑ दविधाव दु॒र्गृभि॑॥ १<span class="rvts2">.</span>१४०<span class="rvts2">.</span>०६</p>
<p class="Shloka">स सं॒स्तिरो॑ वि॒ष्टिर॒ सं गृ॑भायति जा॒नन्ने॒व जा॑न॒तीर्नित्य॒ आ श॑ये।</p>
<p class="Shloka">पुन॑र्वर्धन्ते॒ अपि॑ यन्ति दे॒व्य॑म॒न्यद्वर्प॑ पि॒त्रोः कृ॑ण्वते॒ सचा॑॥ १<span class="rvts2">.</span>१४०<span class="rvts2">.</span>०७</p>
<p class="Shloka">तम॒ग्रुव॑ के॒शिनी॒ सं हि रे॑भि॒र ऊ॒र्ध्वास्त॑स्थुर्म॒म्रुषी॒ प्रायवे॒ पुन॑।</p>
<p class="Shloka">तासां॑ ज॒रां प्र॑मु॒ञ्चन्ने॑ति॒ नान॑द॒दसुं॒ परं॑ ज॒नय॑ञ्जी॒वमस्तृ॑तम्॥ १<span class="rvts2">.</span>१४०<span class="rvts2">.</span>०८</p>
<p class="Shloka">अ॒धी॒वा॒सं परि॑ मा॒तू रि॒हन्नह॑ तुवि॒ग्रेभि॒ सत्व॑भिर्याति॒ वि ज्रय॑।</p>
<p class="Shloka">वयो॒ दध॑त्प॒द्वते॒ रेरि॑ह॒त्सदानु॒ श्येनी॑ सचते वर्त॒नीरह॑॥ १<span class="rvts2">.</span>१४०<span class="rvts2">.</span>०९</p>
<p class="Shloka">अ॒स्माक॑मग्ने म॒घव॑त्सु दीदि॒ह्यध॒ श्वसी॑वान्वृष॒भो दमू॑नाः।</p>
<p class="Shloka">अ॒वास्या॒ शिशु॑मतीरदीदे॒र्वर्मे॑व यु॒त्सु प॑रि॒जर्भु॑राणः॥ १<span class="rvts2">.</span>१४०<span class="rvts2">.</span>१०</p>
<p class="Shloka">इ॒दम॑ग्ने॒ सुधि॑तं॒ दुर्धि॑ता॒दधि॑ प्रि॒यादु॑ चि॒न्मन्म॑न॒ प्रेयो॑ अस्तु ते।</p>
<p class="Shloka">यत्ते॑ शु॒क्रं त॒न्वो॒३ रोच॑ते॒ शुचि॒ तेना॒स्मभ्यं॑ वनसे॒ रत्न॒मा त्वम्॥ १<span class="rvts2">.</span>१४०<span class="rvts2">.</span>११</p>
<p class="Shloka">रथा॑य॒ नाव॑मु॒त नो॑ गृ॒हाय॒ नित्या॑रित्रां प॒द्वतीं॑ रास्यग्ने।</p>
<p class="Shloka">अ॒स्माकं॑ वी॒राँ उ॒त नो॑ म॒घोनो॒ जनाँ॑श्च॒ या पा॒रया॒च्छर्म॒ या च॑॥ १<span class="rvts2">.</span>१४०<span class="rvts2">.</span>१२</p>
<p class="Shloka">अ॒भी नो॑ अग्न उ॒क्थमिज्जु॑गुर्या॒ द्यावा॒क्षामा॒ सिन्ध॑वश्च॒ स्वगू॑र्ताः।</p>
<p class="Shloka">गव्यं॒ यव्यं॒ यन्तो॑ दी॒र्घाहेषं॒ वर॑मरु॒ण्यो॑ वरन्त॥ १<span class="rvts2">.</span>१४०<span class="rvts2">.</span>१३</p>
<p class="Sub-Heading">सूक्त</p>
<p class="Shloka">बळि॒त्था तद्वपु॑षे धायि दर्श॒तं दे॒वस्य॒ भर्ग॒ सह॑सो॒ यतो॒ जनि॑।</p>
<p class="Shloka">यदी॒मुप॒ ह्वर॑ते॒ साध॑ते म॒तिरृ॒तस्य॒ धेना॑ अनयन्त स॒स्रुत॑॥ १<span class="rvts2">.</span>१४१<span class="rvts2">.</span>०१</p>
<p class="Shloka">पृ॒क्षो वपु॑ पितु॒मान्नित्य॒ आ श॑ये द्वि॒तीय॒मा स॒प्तशि॑वासु मा॒तृषु॑।</p>
<p class="Shloka">तृ॒तीय॑मस्य वृष॒भस्य॑ दो॒हसे॒ दश॑प्रमतिं जनयन्त॒ योष॑णः॥ १<span class="rvts2">.</span>१४१<span class="rvts2">.</span>०२</p>
<p class="Shloka">निर्यदीं॑ बु॒ध्नान्म॑हि॒षस्य॒ वर्प॑स ईशा॒नास॒ शव॑सा॒ क्रन्त॑ सू॒रय॑।</p>
<p class="Shloka">यदी॒मनु॑ प्र॒दिवो॒ मध्व॑ आध॒वे गुहा॒ सन्तं॑ मात॒रिश्वा॑ मथा॒यति॑॥ १<span class="rvts2">.</span>१४१<span class="rvts2">.</span>०३</p>
<p class="Shloka">प्र यत्पि॒तुः प॑र॒मान्नी॒यते॒ पर्या पृ॒क्षुधो॑ वी॒रुधो॒ दंसु॑ रोहति।</p>
<p class="Shloka">उ॒भा यद॑स्य ज॒नुषं॒ यदिन्व॑त॒ आदिद्यवि॑ष्ठो अभवद्घृ॒णा शुचि॑॥ १<span class="rvts2">.</span>१४१<span class="rvts2">.</span>०४</p>
<p class="Shloka">आदिन्मा॒तॄरावि॑श॒द्यास्वा शुचि॒रहिं॑स्यमान उर्वि॒या वि वा॑वृधे।</p>
<p class="Shloka">अनु॒ यत्पूर्वा॒ अरु॑हत्सना॒जुवो॒ नि नव्य॑सी॒ष्वव॑रासु धावते॥ १<span class="rvts2">.</span>१४१<span class="rvts2">.</span>०५</p>
<p class="Shloka">आदिद्धोता॑रं वृणते॒ दिवि॑ष्टिषु॒ भग॑मिव पपृचा॒नास॑ ऋञ्जते।</p>
<p class="Shloka">दे॒वान्यत्क्रत्वा॑ म॒ज्मना॑ पुरुष्टु॒तो मर्तं॒ शंसं॑ वि॒श्वधा॒ वेति॒ धाय॑से॥ १<span class="rvts2">.</span>१४१<span class="rvts2">.</span>०६</p>
<p class="Shloka">वि यदस्था॑द्यज॒तो वात॑चोदितो ह्वा॒रो न वक्वा॑ ज॒रणा॒ अना॑कृतः।</p>
<p class="Shloka">तस्य॒ पत्म॑न्द॒क्षुष॑ कृ॒ष्णजं॑हस॒ शुचि॑जन्मनो॒ रज॒ आ व्य॑ध्वनः॥ १<span class="rvts2">.</span>१४१<span class="rvts2">.</span>०७</p>
<p class="Shloka">रथो॒ न या॒तः शिक्व॑भिः कृ॒तो द्यामङ्गे॑भिररु॒षेभि॑रीयते।</p>
<p class="Shloka">आद॑स्य॒ ते कृ॒ष्णासो॑ दक्षि सू॒रय॒ शूर॑स्येव त्वे॒षथा॑दीषते॒ वय॑॥ १<span class="rvts2">.</span>१४१<span class="rvts2">.</span>०८</p>
<p class="Shloka">त्वया॒ ह्य॑ग्ने॒ वरु॑णो धृ॒तव्र॑तो मि॒त्रः शा॑श॒द्रे अ॑र्य॒मा सु॒दान॑वः।</p>
<p class="Shloka">यत्सी॒मनु॒ क्रतु॑ना वि॒श्वथा॑ वि॒भुर॒रान्न ने॒मिः प॑रि॒भूरजा॑यथाः॥ १<span class="rvts2">.</span>१४१<span class="rvts2">.</span>०९</p>
<p class="Shloka">त्वम॑ग्ने शशमा॒नाय॑ सुन्व॒ते रत्नं॑ यविष्ठ दे॒वता॑तिमिन्वसि।</p>
<p class="Shloka">तं त्वा॒ नु नव्यं॑ सहसो युवन्व॒यं भगं॒ न का॒रे म॑हिरत्न धीमहि॥ १<span class="rvts2">.</span>१४१<span class="rvts2">.</span>१०</p>
<p class="Shloka">अ॒स्मे र॒यिं न स्वर्थं॒ दमू॑नसं॒ भगं॒ दक्षं॒ न प॑पृचासि धर्ण॒सिम्।</p>
<p class="Shloka">र॒श्मीँरि॑व॒ यो यम॑ति॒ जन्म॑नी उ॒भे दे॒वानां॒ शंस॑मृ॒त आ च॑ सु॒क्रतु॑॥ १<span class="rvts2">.</span>१४१<span class="rvts2">.</span>११</p>
<p class="Shloka">उ॒त न॑ सु॒द्योत्मा॑ जी॒राश्वो॒ होता॑ म॒न्द्रः शृ॑णवच्च॒न्द्रर॑थः।</p>
<p class="Shloka">स नो॑ नेष॒न्नेष॑तमै॒रमू॑रो॒ऽग्निर्वा॒मं सु॑वि॒तं वस्यो॒ अच्छ॑॥ १<span class="rvts2">.</span>१४१<span class="rvts2">.</span>१२</p>
<p class="Shloka">अस्ता॑व्य॒ग्निः शिमी॑वद्भिर॒र्कैः साम्रा॑ज्याय प्रत॒रं दधा॑नः।</p>
<p class="Shloka">अ॒मी च॒ ये म॒घवा॑नो व॒यं च॒ मिहं॒ न सूरो॒ अति॒ निष्ट॑तन्युः॥ १<span class="rvts2">.</span>१४१<span class="rvts2">.</span>१३</p>
<p class="Sub-Heading">सूक्त</p>
<p class="Shloka">समि॑द्धो अग्न॒ आ व॑ह दे॒वाँ अ॒द्य य॒तस्रु॑चे।</p>
<p class="Shloka">तन्तुं॑ तनुष्व पू॒र्व्यं सु॒तसो॑माय दा॒शुषे॑॥ १<span class="rvts2">.</span>१४२<span class="rvts2">.</span>०१</p>
<p class="Shloka">घृ॒तव॑न्त॒मुप॑ मासि॒ मधु॑मन्तं तनूनपात्।</p>
<p class="Shloka">य॒ज्ञं विप्र॑स्य॒ माव॑तः शशमा॒नस्य॑ दा॒शुष॑॥ १<span class="rvts2">.</span>१४२<span class="rvts2">.</span>०२</p>
<p class="Shloka">शुचि॑ पाव॒को अद्भु॑तो॒ मध्वा॑ य॒ज्ञं मि॑मिक्षति।</p>
<p class="Shloka">नरा॒शंस॒स्त्रिरा दि॒वो दे॒वो दे॒वेषु॑ य॒ज्ञिय॑॥ १<span class="rvts2">.</span>१४२<span class="rvts2">.</span>०३</p>
<p class="Shloka">ई॒ळि॒तो अ॑ग्न॒ आ व॒हेन्द्रं॑ चि॒त्रमि॒ह प्रि॒यम्।</p>
<p class="Shloka">इ॒यं हि त्वा॑ म॒तिर्ममाच्छा॑ सुजिह्व व॒च्यते॑॥ १<span class="rvts2">.</span>१४२<span class="rvts2">.</span>०४</p>
<p class="Shloka">स्तृ॒णा॒नासो॑ य॒तस्रु॑चो ब॒र्हिर्य॒ज्ञे स्व॑ध्व॒रे।</p>
<p class="Shloka">वृ॒ञ्जे दे॒वव्य॑चस्तम॒मिन्द्रा॑य॒ शर्म॑ स॒प्रथ॑॥ १<span class="rvts2">.</span>१४२<span class="rvts2">.</span>०५</p>
<p class="Shloka">वि श्र॑यन्तामृता॒वृध॑ प्र॒यै दे॒वेभ्यो॑ म॒हीः।</p>
<p class="Shloka">पा॒व॒कास॑ पुरु॒स्पृहो॒ द्वारो॑ दे॒वीर॑स॒श्चत॑॥ १<span class="rvts2">.</span>१४२<span class="rvts2">.</span>०६</p>
<p class="Shloka">आ भन्द॑माने॒ उपा॑के॒ नक्तो॒षासा॑ सु॒पेश॑सा।</p>
<p class="Shloka">य॒ह्वी ऋ॒तस्य॑ मा॒तरा॒ सीद॑तां ब॒र्हिरा सु॒मत्॥ १<span class="rvts2">.</span>१४२<span class="rvts2">.</span>०७</p>
<p class="Shloka">म॒न्द्रजि॑ह्वा जुगु॒र्वणी॒ होता॑रा॒ दैव्या॑ क॒वी।</p>
<p class="Shloka">य॒ज्ञं नो॑ यक्षतामि॒मं सि॒ध्रम॒द्य दि॑वि॒स्पृश॑म्॥ १<span class="rvts2">.</span>१४२<span class="rvts2">.</span>०८</p>
<p class="Shloka">शुचि॑र्दे॒वेष्वर्पि॑ता॒ होत्रा॑ म॒रुत्सु॒ भार॑ती।</p>
<p class="Shloka">इळा॒ सर॑स्वती म॒ही ब॒र्हिः सी॑दन्तु य॒ज्ञिया॑॥ १<span class="rvts2">.</span>१४२<span class="rvts2">.</span>०९</p>
<p class="Shloka">तन्न॑स्तु॒रीप॒मद्भु॑तं पु॒रु वारं॑ पु॒रु त्मना॑।</p>
<p class="Shloka">त्वष्टा॒ पोषा॑य॒ वि ष्य॑तु रा॒ये नाभा॑ नो अस्म॒युः॥ १<span class="rvts2">.</span>१४२<span class="rvts2">.</span>१०</p>
<p class="Shloka">अ॒व॒सृ॒जन्नुप॒ त्मना॑ दे॒वान्य॑क्षि वनस्पते।</p>
<p class="Shloka">अ॒ग्निर्ह॒व्या सु॑षूदति दे॒वो दे॒वेषु॒ मेधि॑रः॥ १<span class="rvts2">.</span>१४२<span class="rvts2">.</span>११</p>
<p class="Shloka">पू॒ष॒ण्वते॑ म॒रुत्व॑ते वि॒श्वदे॑वाय वा॒यवे॑।</p>
<p class="Shloka">स्वाहा॑ गाय॒त्रवे॑पसे ह॒व्यमिन्द्रा॑य कर्तन॥ १<span class="rvts2">.</span>१४२<span class="rvts2">.</span>१२</p>
<p class="Shloka">स्वाहा॑कृता॒न्या ग॒ह्युप॑ ह॒व्यानि॑ वी॒तये॑।</p>
<p class="Shloka">इन्द्रा ग॑हि श्रु॒धी हवं॒ त्वां ह॑वन्ते अध्व॒रे॥ १<span class="rvts2">.</span>१४२<span class="rvts2">.</span>१३</p>
<p class="Sub-Heading">सूक्त</p>
<p class="Shloka">प्र तव्य॑सीं॒ नव्य॑सीं धी॒तिम॒ग्नये॑ वा॒चो म॒तिं सह॑सः सू॒नवे॑ भरे।</p>
<p class="Shloka">अ॒पां नपा॒द्यो वसु॑भिः स॒ह प्रि॒यो होता॑ पृथि॒व्यां न्यसी॑ददृ॒त्विय॑॥ १<span class="rvts2">.</span>१४३<span class="rvts2">.</span>०१</p>
<p class="Shloka">स जाय॑मानः पर॒मे व्यो॑मन्या॒विर॒ग्निर॑भवन्मात॒रिश्व॑ने।</p>
<p class="Shloka">अ॒स्य क्रत्वा॑ समिधा॒नस्य॑ म॒ज्मना॒ प्र द्यावा॑ शो॒चिः पृ॑थि॒वी अ॑रोचयत्॥ १<span class="rvts2">.</span>१४३<span class="rvts2">.</span>०२</p>
<p class="Shloka">अ॒स्य त्वे॒षा अ॒जरा॑ अ॒स्य भा॒नव॑ सुसं॒दृश॑ सु॒प्रती॑कस्य सु॒द्युत॑।</p>
<p class="Shloka">भात्व॑क्षसो॒ अत्य॒क्तुर्न सिन्ध॑वो॒ऽग्ने रे॑जन्ते॒ अस॑सन्तो अ॒जरा॑॥ १<span class="rvts2">.</span>१४३<span class="rvts2">.</span>०३</p>
<p class="Shloka">यमे॑रि॒रे भृग॑वो वि॒श्ववे॑दसं॒ नाभा॑ पृथि॒व्या भुव॑नस्य म॒ज्मना॑।</p>
<p class="Shloka">अ॒ग्निं तं गी॒र्भिर्हि॑नुहि॒ स्व आ दमे॒ य एको॒ वस्वो॒ वरु॑णो॒ न राज॑ति॥ १<span class="rvts2">.</span>१४३<span class="rvts2">.</span>०४</p>
<p class="Shloka">न यो वरा॑य म॒रुता॑मिव स्व॒नः सेने॑व सृ॒ष्टा दि॒व्या यथा॒शनि॑।</p>
<p class="Shloka">अ॒ग्निर्जम्भै॑स्तिगि॒तैर॑त्ति॒ भर्व॑ति यो॒धो न शत्रू॒न्स वना॒ न्यृ॑ञ्जते॥ १<span class="rvts2">.</span>१४३<span class="rvts2">.</span>०५</p>
<p class="Shloka">कु॒विन्नो॑ अ॒ग्निरु॒चथ॑स्य॒ वीरस॒द्वसु॑ष्कु॒विद्वसु॑भि॒ काम॑मा॒वर॑त्।</p>
<p class="Shloka">चो॒दः कु॒वित्तु॑तु॒ज्यात्सा॒तये॒ धिय॒ शुचि॑प्रतीकं॒ तम॒या धि॒या गृ॑णे॥ १<span class="rvts2">.</span>१४३<span class="rvts2">.</span>०६</p>
<p class="Shloka">घृ॒तप्र॑तीकं व ऋ॒तस्य॑ धू॒र्षद॑म॒ग्निं मि॒त्रं न स॑मिधा॒न ऋ॑ञ्जते।</p>
<p class="Shloka">इन्धा॑नो अ॒क्रो वि॒दथे॑षु॒ दीद्य॑च्छु॒क्रव॑र्णा॒मुदु॑ नो यंसते॒ धिय॑म्॥ १<span class="rvts2">.</span>१४३<span class="rvts2">.</span>०७</p>
<p class="Shloka">अप्र॑युच्छ॒न्नप्र॑युच्छद्भिरग्ने शि॒वेभि॑र्नः पा॒युभि॑ पाहि श॒ग्मैः।</p>
<p class="Shloka">अद॑ब्धेभि॒रदृ॑पितेभिरि॒ष्टेऽनि॑मिषद्भि॒ परि॑ पाहि नो॒ जाः॥ १<span class="rvts2">.</span>१४३<span class="rvts2">.</span>०८</p>
<p class="Sub-Heading">सूक्त</p>
<p class="Shloka">एति॒ प्र होता॑ व्र॒तम॑स्य मा॒ययो॒र्ध्वां दधा॑न॒ शुचि॑पेशसं॒ धिय॑म्।</p>
<p class="Shloka">अ॒भि स्रुच॑ क्रमते दक्षिणा॒वृतो॒ या अ॑स्य॒ धाम॑ प्रथ॒मं ह॒ निंस॑ते॥ १<span class="rvts2">.</span>१४४<span class="rvts2">.</span>०१</p>
<p class="Shloka">अ॒भीमृ॒तस्य॑ दो॒हना॑ अनूषत॒ योनौ॑ दे॒वस्य॒ सद॑ने॒ परी॑वृताः।</p>
<p class="Shloka">अ॒पामु॒पस्थे॒ विभृ॑तो॒ यदाव॑स॒दध॑ स्व॒धा अ॑धय॒द्याभि॒रीय॑ते॥ १<span class="rvts2">.</span>१४४<span class="rvts2">.</span>०२</p>
<p class="Shloka">युयू॑षत॒ सव॑यसा॒ तदिद्वपु॑ समा॒नमर्थं॑ वि॒तरि॑त्रता मि॒थः।</p>
<p class="Shloka">आदीं॒ भगो॒ न हव्य॒ सम॒स्मदा वोळ्हु॒र्न र॒श्मीन्सम॑यंस्त॒ सार॑थिः॥ १<span class="rvts2">.</span>१४४<span class="rvts2">.</span>०३</p>
<p class="Shloka">यमीं॒ द्वा सव॑यसा सप॒र्यत॑ समा॒ने योना॑ मिथु॒ना समो॑कसा।</p>
<p class="Shloka">दिवा॒ न नक्तं॑ पलि॒तो युवा॑जनि पु॒रू चर॑न्न॒जरो॒ मानु॑षा यु॒गा॥ १<span class="rvts2">.</span>१४४<span class="rvts2">.</span>०४</p>
<p class="Shloka">तमीं॑ हिन्वन्ति धी॒तयो॒ दश॒ व्रिशो॑ दे॒वं मर्ता॑स ऊ॒तये॑ हवामहे।</p>
<p class="Shloka">धनो॒रधि॑ प्र॒वत॒ आ स ऋ॑ण्वत्यभि॒व्रज॑द्भिर्व॒युना॒ नवा॑धित॥ १<span class="rvts2">.</span>१४४<span class="rvts2">.</span>०५</p>
<p class="Shloka">त्वं ह्य॑ग्ने दि॒व्यस्य॒ राज॑सि॒ त्वं पार्थि॑वस्य पशु॒पा इ॑व॒ त्मना॑।</p>
<p class="Shloka">एनी॑ त ए॒ते बृ॑ह॒ती अ॑भि॒श्रिया॑ हिर॒ण्ययी॒ वक्व॑री ब॒र्हिरा॑शाते॥ १<span class="rvts2">.</span>१४४<span class="rvts2">.</span>०६</p>
<p class="Shloka">अग्ने॑ जु॒षस्व॒ प्रति॑ हर्य॒ तद्वचो॒ मन्द्र॒ स्वधा॑व॒ ऋत॑जात॒ सुक्र॑तो।</p>
<p class="Shloka">यो वि॒श्वत॑ प्र॒त्यङ्ङसि॑ दर्श॒तो र॒ण्वः संदृ॑ष्टौ पितु॒माँ इ॑व॒ क्षय॑॥ १<span class="rvts2">.</span>१४४<span class="rvts2">.</span>०७</p>
<p class="Sub-Heading">सूक्त</p>
<p class="Shloka">तं पृ॑च्छता॒ स ज॑गामा॒ स वे॑द॒ स चि॑कि॒त्वाँ ई॑यते॒ सा न्वी॑यते।</p>
<p class="Shloka">तस्मि॑न्सन्ति प्र॒शिष॒स्तस्मि॑न्नि॒ष्टय॒ स वाज॑स्य॒ शव॑सः शु॒ष्मिण॒स्पति॑॥ १<span class="rvts2">.</span>१४५<span class="rvts2">.</span>०१</p>
<p class="Shloka">तमित्पृ॑च्छन्ति॒ न सि॒मो वि पृ॑च्छति॒ स्वेने॑व॒ धीरो॒ मन॑सा॒ यदग्र॑भीत्।</p>
<p class="Shloka">न मृ॑ष्यते प्रथ॒मं नाप॑रं॒ वचो॒ऽस्य क्रत्वा॑ सचते॒ अप्र॑दृपितः॥ १<span class="rvts2">.</span>१४५<span class="rvts2">.</span>०२</p>
<p class="Shloka">तमिद्ग॑च्छन्ति जु॒ह्व१स्तमर्व॑ती॒र्विश्वा॒न्येक॑ शृणव॒द्वचां॑सि मे।</p>
<p class="Shloka">पु॒रु॒प्रै॒षस्ततु॑रिर्यज्ञ॒साध॒नोऽच्छि॑द्रोति॒ शिशु॒राद॑त्त॒ सं रभ॑॥ १<span class="rvts2">.</span>१४५<span class="rvts2">.</span>०३</p>
<p class="Shloka">उ॒प॒स्थायं॑ चरति॒ यत्स॒मार॑त स॒द्यो जा॒तस्त॑त्सार॒ युज्ये॑भिः।</p>
<p class="Shloka">अ॒भि श्वा॒न्तं मृ॑शते ना॒न्द्ये॑ मु॒दे यदीं॒ गच्छ॑न्त्युश॒तीर॑पिष्ठि॒तम्॥ १<span class="rvts2">.</span>१४५<span class="rvts2">.</span>०४</p>
<p class="Shloka">स ईं॑ मृ॒गो अप्यो॑ वन॒र्गुरुप॑ त्व॒च्यु॑प॒मस्यां॒ नि धा॑यि।</p>
<p class="Shloka">व्य॑ब्रवीद्व॒युना॒ मर्त्ये॑भ्यो॒ऽग्निर्वि॒द्वाँ ऋ॑त॒चिद्धि स॒त्यः॥ १<span class="rvts2">.</span>१४५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">त्रि॒मू॒र्धानं॑ स॒प्तर॑श्मिं गृणी॒षेऽनू॑नम॒ग्निं पि॒त्रोरु॒पस्थे॑।</p>
<p class="Shloka">नि॒ष॒त्तम॑स्य॒ चर॑तो ध्रु॒वस्य॒ विश्वा॑ दि॒वो रो॑च॒नाप॑प्रि॒वांस॑म्॥ १<span class="rvts2">.</span>१४६<span class="rvts2">.</span>०१</p>
<p class="Shloka">उ॒क्षा म॒हाँ अ॒भि व॑वक्ष एने अ॒जर॑स्तस्थावि॒तऊ॑तिरृ॒ष्वः।</p>
<p class="Shloka">उ॒र्व्याः प॒दो नि द॑धाति॒ सानौ॑ रि॒हन्त्यूधो॑ अरु॒षासो॑ अस्य॥ १<span class="rvts2">.</span>१४६<span class="rvts2">.</span>०२</p>
<p class="Shloka">स॒मा॒नं व॒त्सम॒भि सं॒चर॑न्ती॒ विष्व॑ग्धे॒नू वि च॑रतः सु॒मेके॑।</p>
<p class="Shloka">अ॒न॒प॒वृ॒ज्याँ अध्व॑नो॒ मिमा॑ने॒ विश्वा॒न्केताँ॒ अधि॑ म॒हो दधा॑ने॥ १<span class="rvts2">.</span>१४६<span class="rvts2">.</span>०३</p>
<p class="Shloka">धीरा॑सः प॒दं क॒वयो॑ नयन्ति॒ नाना॑ हृ॒दा रक्ष॑माणा अजु॒र्यम्।</p>
<p class="Shloka">सिषा॑सन्त॒ पर्य॑पश्यन्त॒ सिन्धु॑मा॒विरे॑भ्यो अभव॒त्सूर्यो॒ नॄन्॥ १<span class="rvts2">.</span>१४६<span class="rvts2">.</span>०४</p>
<p class="Shloka">दि॒दृ॒क्षेण्य॒ परि॒ काष्ठा॑सु॒ जेन्य॑ ई॒ळेन्यो॑ म॒हो अर्भा॑य जी॒वसे॑।</p>
<p class="Shloka">पु॒रु॒त्रा यदभ॑व॒त्सूरहै॑भ्यो॒ गर्भे॑भ्यो म॒घवा॑ वि॒श्वद॑र्शतः॥ १<span class="rvts2">.</span>१४६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">क॒था ते॑ अग्ने शु॒चय॑न्त आ॒योर्द॑दा॒शुर्वाजे॑भिराशुषा॒णाः।</p>
<p class="Shloka">उ॒भे यत्तो॒के तन॑ये॒ दधा॑ना ऋ॒तस्य॒ साम॑न्र॒णय॑न्त दे॒वाः॥ १<span class="rvts2">.</span>१४७<span class="rvts2">.</span>०१</p>
<p class="Shloka">बोधा॑ मे अ॒स्य वच॑सो यविष्ठ॒ मंहि॑ष्ठस्य॒ प्रभृ॑तस्य स्वधावः।</p>
<p class="Shloka">पीय॑ति त्वो॒ अनु॑ त्वो गृणाति व॒न्दारु॑स्ते त॒न्वं॑ वन्दे अग्ने॥ १<span class="rvts2">.</span>१४७<span class="rvts2">.</span>०२</p>
<p class="Shloka">ये पा॒यवो॑ मामते॒यं ते॑ अग्ने॒ पश्य॑न्तो अ॒न्धं दु॑रि॒तादर॑क्षन्।</p>
<p class="Shloka">र॒रक्ष॒ तान्सु॒कृतो॑ वि॒श्ववे॑दा॒ दिप्स॑न्त॒ इद्रि॒पवो॒ नाह॑ देभुः॥ १<span class="rvts2">.</span>१४७<span class="rvts2">.</span>०३</p>
<p class="Shloka">यो नो॑ अग्ने॒ अर॑रिवाँ अघा॒युर॑राती॒वा म॒र्चय॑ति द्व॒येन॑।</p>
<p class="Shloka">मन्त्रो॑ गु॒रुः पुन॑रस्तु॒ सो अ॑स्मा॒ अनु॑ मृक्षीष्ट त॒न्वं॑ दुरु॒क्तैः॥ १<span class="rvts2">.</span>१४७<span class="rvts2">.</span>०४</p>
<p class="Shloka">उ॒त वा॒ यः स॑हस्य प्रवि॒द्वान्मर्तो॒ मर्तं॑ म॒र्चय॑ति द्व॒येन॑।</p>
<p class="Shloka">अत॑ पाहि स्तवमान स्तु॒वन्त॒मग्ने॒ माकि॑र्नो दुरि॒ताय॑ धायीः॥ १<span class="rvts2">.</span>१४७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">मथी॒द्यदीं॑ वि॒ष्टो मा॑त॒रिश्वा॒ होता॑रं वि॒श्वाप्सुं॑ वि॒श्वदे॑व्यम्।</p>
<p class="Shloka">नि यं द॒धुर्म॑नु॒ष्या॑सु वि॒क्षु स्व१र्ण चि॒त्रं वपु॑षे वि॒भाव॑म्॥ १<span class="rvts2">.</span>१४८<span class="rvts2">.</span>०१</p>
<p class="Shloka">द॒दा॒नमिन्न द॑दभन्त॒ मन्मा॒ग्निर्वरू॑थं॒ मम॒ तस्य॑ चाकन्।</p>
<p class="Shloka">जु॒षन्त॒ विश्वा॑न्यस्य॒ कर्मोप॑स्तुतिं॒ भर॑माणस्य का॒रोः॥ १<span class="rvts2">.</span>१४८<span class="rvts2">.</span>०२</p>
<p class="Shloka">नित्ये॑ चि॒न्नु यं सद॑ने जगृ॒भ्रे प्रश॑स्तिभिर्दधि॒रे य॒ज्ञिया॑सः।</p>
<p class="Shloka">प्र सू न॑यन्त गृ॒भय॑न्त इ॒ष्टावश्वा॑सो॒ न र॒थ्यो॑ रारहा॒णाः॥ १<span class="rvts2">.</span>१४८<span class="rvts2">.</span>०३</p>
<p class="Shloka">पु॒रूणि॑ द॒स्मो नि रि॑णाति॒ जम्भै॒राद्रो॑चते॒ वन॒ आ वि॒भावा॑।</p>
<p class="Shloka">आद॑स्य॒ वातो॒ अनु॑ वाति शो॒चिरस्तु॒र्न शर्या॑मस॒नामनु॒ द्यून्॥ १<span class="rvts2">.</span>१४८<span class="rvts2">.</span>०४</p>
<p class="Shloka">न यं रि॒पवो॒ न रि॑ष॒ण्यवो॒ गर्भे॒ सन्तं॑ रेष॒णा रे॒षय॑न्ति।</p>
<p class="Shloka">अ॒न्धा अ॑प॒श्या न द॑भन्नभि॒ख्या नित्या॑स ईं प्रे॒तारो॑ अरक्षन्॥ १<span class="rvts2">.</span>१४८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">म॒हः स रा॒य एष॑ते॒ पति॒र्दन्नि॒न इ॒नस्य॒ वसु॑नः प॒द आ।</p>
<p class="Shloka">उप॒ ध्रज॑न्त॒मद्र॑यो वि॒धन्नित्॥ १<span class="rvts2">.</span>१४९<span class="rvts2">.</span>०१</p>
<p class="Shloka">स यो वृषा॑ न॒रां न रोद॑स्यो॒ श्रवो॑भि॒रस्ति॑ जी॒वपी॑तसर्गः।</p>
<p class="Shloka">प्र यः स॑स्रा॒णः शि॑श्री॒त योनौ॑॥ १<span class="rvts2">.</span>१४९<span class="rvts2">.</span>०२</p>
<p class="Shloka">आ यः पुरं॒ नार्मि॑णी॒मदी॑दे॒दत्य॑ क॒विर्न॑भ॒न्यो॒३ नार्वा॑।</p>
<p class="Shloka">सूरो॒ न रु॑रु॒क्वाञ्छ॒तात्मा॑॥ १<span class="rvts2">.</span>१४९<span class="rvts2">.</span>०३</p>
<p class="Shloka">अ॒भि द्वि॒जन्मा॒ त्री रो॑च॒नानि॒ विश्वा॒ रजां॑सि शुशुचा॒नो अ॑स्थात्।</p>
<p class="Shloka">होता॒ यजि॑ष्ठो अ॒पां स॒धस्थे॑॥ १<span class="rvts2">.</span>१४९<span class="rvts2">.</span>०४</p>
<p class="Shloka">अ॒यं स होता॒ यो द्वि॒जन्मा॒ विश्वा॑ द॒धे वार्या॑णि श्रव॒स्या।</p>
<p class="Shloka">मर्तो॒ यो अ॑स्मै सु॒तुको॑ द॒दाश॑॥ १<span class="rvts2">.</span>१४९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">पु॒रु त्वा॑ दा॒श्वान्वो॑चे॒ऽरिर॑ग्ने॒ तव॑ स्वि॒दा।</p>
<p class="Shloka">तो॒दस्ये॑व शर॒ण आ म॒हस्य॑॥ १<span class="rvts2">.</span>१५०<span class="rvts2">.</span>०१</p>
<p class="Shloka">व्य॑नि॒नस्य॑ ध॒निन॑ प्रहो॒षे चि॒दर॑रुषः।</p>
<p class="Shloka">क॒दा च॒न प्र॒जिग॑तो॒ अदे॑वयोः॥ १<span class="rvts2">.</span>१५०<span class="rvts2">.</span>०२</p>
<p class="Shloka">स च॒न्द्रो वि॑प्र॒ मर्त्यो॑ म॒हो व्राध॑न्तमो दि॒वि।</p>
<p class="Shloka">प्रप्रेत्ते॑ अग्ने व॒नुष॑ स्याम॥ १<span class="rvts2">.</span>१५०<span class="rvts2">.</span>०३</p>
<p class="Sub-Heading">सूक्त</p>
<p class="Shloka">मि॒त्रं न यं शिम्या॒ गोषु॑ ग॒व्यव॑ स्वा॒ध्यो॑ वि॒दथे॑ अ॒प्सु जीज॑नन्।</p>
<p class="Shloka">अरे॑जेतां॒ रोद॑सी॒ पाज॑सा गि॒रा प्रति॑ प्रि॒यं य॑ज॒तं ज॒नुषा॒मव॑॥ १<span class="rvts2">.</span>१५१<span class="rvts2">.</span>०१</p>
<p class="Shloka">यद्ध॒ त्यद्वां॑ पुरुमी॒ळ्हस्य॑ सो॒मिन॒ प्र मि॒त्रासो॒ न द॑धि॒रे स्वा॒भुव॑।</p>
<p class="Shloka">अध॒ क्रतुं॑ विदतं गा॒तुमर्च॑त उ॒त श्रु॑तं वृषणा प॒स्त्या॑वतः॥ १<span class="rvts2">.</span>१५१<span class="rvts2">.</span>०२</p>
<p class="Shloka">आ वां॑ भूषन्क्षि॒तयो॒ जन्म॒ रोद॑स्योः प्र॒वाच्यं॑ वृषणा॒ दक्ष॑से म॒हे।</p>
<p class="Shloka">यदी॑मृ॒ताय॒ भर॑थो॒ यदर्व॑ते॒ प्र होत्र॑या॒ शिम्या॑ वीथो अध्व॒रम्॥ १<span class="rvts2">.</span>१५१<span class="rvts2">.</span>०३</p>
<p class="Shloka">प्र सा क्षि॒तिर॑सुर॒ या महि॑ प्रि॒य ऋता॑वानावृ॒तमा घो॑षथो बृ॒हत्।</p>
<p class="Shloka">यु॒वं दि॒वो बृ॑ह॒तो दक्ष॑मा॒भुवं॒ गां न धु॒र्युप॑ युञ्जाथे अ॒पः॥ १<span class="rvts2">.</span>१५१<span class="rvts2">.</span>०४</p>
<p class="Shloka">म॒ही अत्र॑ महि॒ना वार॑मृण्वथोऽरे॒णव॒स्तुज॒ आ सद्म॑न्धे॒नव॑।</p>
<p class="Shloka">स्वर॑न्ति॒ ता उ॑प॒रता॑ति॒ सूर्य॒मा नि॒म्रुच॑ उ॒षस॑स्तक्व॒वीरि॑व॥ १<span class="rvts2">.</span>१५१<span class="rvts2">.</span>०५</p>
<p class="Shloka">आ वा॑मृ॒ताय॑ के॒शिनी॑रनूषत॒ मित्र॒ यत्र॒ वरु॑ण गा॒तुमर्च॑थः।</p>
<p class="Shloka">अव॒ त्मना॑ सृ॒जतं॒ पिन्व॑तं॒ धियो॑ यु॒वं विप्र॑स्य॒ मन्म॑नामिरज्यथः॥ १<span class="rvts2">.</span>१५१<span class="rvts2">.</span>०६</p>
<p class="Shloka">यो वां॑ य॒ज्ञैः श॑शमा॒नो ह॒ दाश॑ति क॒विर्होता॒ यज॑ति मन्म॒साध॑नः।</p>
<p class="Shloka">उपाह॒ तं गच्छ॑थो वी॒थो अ॑ध्व॒रमच्छा॒ गिर॑ सुम॒तिं ग॑न्तमस्म॒यू॥ १<span class="rvts2">.</span>१५१<span class="rvts2">.</span>०७</p>
<p class="Shloka">यु॒वां य॒ज्ञैः प्र॑थ॒मा गोभि॑रञ्जत॒ ऋता॑वाना॒ मन॑सो॒ न प्रयु॑क्तिषु।</p>
<p class="Shloka">भर॑न्ति वां॒ मन्म॑ना सं॒यता॒ गिरोऽदृ॑प्यता॒ मन॑सा रे॒वदा॑शाथे॥ १<span class="rvts2">.</span>१५१<span class="rvts2">.</span>०८</p>
<p class="Shloka">रे॒वद्वयो॑ दधाथे रे॒वदा॑शाथे॒ नरा॑ मा॒याभि॑रि॒तऊ॑ति॒ माहि॑नम्।</p>
<p class="Shloka">न वां॒ द्यावोऽह॑भि॒र्नोत सिन्ध॑वो॒ न दे॑व॒त्वं प॒णयो॒ नान॑शुर्म॒घम्॥ १<span class="rvts2">.</span>१५१<span class="rvts2">.</span>०९</p>
<p class="Sub-Heading">सूक्त</p>
<p class="Shloka">यु॒वं वस्त्रा॑णि पीव॒सा व॑साथे यु॒वोरच्छि॑द्रा॒ मन्त॑वो ह॒ सर्गा॑।</p>
<p class="Shloka">अवा॑तिरत॒मनृ॑तानि॒ विश्व॑ ऋ॒तेन॑ मित्रावरुणा सचेथे॥ १<span class="rvts2">.</span>१५२<span class="rvts2">.</span>०१</p>
<p class="Shloka">ए॒तच्च॒न त्वो॒ वि चि॑केतदेषां स॒त्यो मन्त्र॑ कविश॒स्त ऋघा॑वान्।</p>
<p class="Shloka">त्रि॒रश्रिं॑ हन्ति॒ चतु॑रश्रिरु॒ग्रो दे॑व॒निदो॒ ह प्र॑थ॒मा अ॑जूर्यन्॥ १<span class="rvts2">.</span>१५२<span class="rvts2">.</span>०२</p>
<p class="Shloka">अ॒पादे॑ति प्रथ॒मा प॒द्वती॑नां॒ कस्तद्वां॑ मित्रावरु॒णा चि॑केत।</p>
<p class="Shloka">गर्भो॑ भा॒रं भ॑र॒त्या चि॑दस्य ऋ॒तं पिप॒र्त्यनृ॑तं॒ नि ता॑रीत्॥ १<span class="rvts2">.</span>१५२<span class="rvts2">.</span>०३</p>
<p class="Shloka">प्र॒यन्त॒मित्परि॑ जा॒रं क॒नीनां॒ पश्या॑मसि॒ नोप॑नि॒पद्य॑मानम्।</p>
<p class="Shloka">अन॑वपृग्णा॒ वित॑ता॒ वसा॑नं प्रि॒यं मि॒त्रस्य॒ वरु॑णस्य॒ धाम॑॥ १<span class="rvts2">.</span>१५२<span class="rvts2">.</span>०४</p>
<p class="Shloka">अ॒न॒श्वो जा॒तो अ॑नभी॒शुरर्वा॒ कनि॑क्रदत्पतयदू॒र्ध्वसा॑नुः।</p>
<p class="Shloka">अ॒चित्तं॒ ब्रह्म॑ जुजुषु॒र्युवा॑न॒ प्र मि॒त्रे धाम॒ वरु॑णे गृ॒णन्त॑॥ १<span class="rvts2">.</span>१५२<span class="rvts2">.</span>०५</p>
<p class="Shloka">आ धे॒नवो॑ मामते॒यमव॑न्तीर्ब्रह्म॒प्रियं॑ पीपय॒न्सस्मि॒न्नूध॑न्।</p>
<p class="Shloka">पि॒त्वो भि॑क्षेत व॒युना॑नि वि॒द्वाना॒साविवा॑स॒न्नदि॑तिमुरुष्येत्॥ १<span class="rvts2">.</span>१५२<span class="rvts2">.</span>०६</p>
<p class="Shloka">आ वां॑ मित्रावरुणा ह॒व्यजु॑ष्टिं॒ नम॑सा देवा॒वव॑सा ववृत्याम्।</p>
<p class="Shloka">अ॒स्माकं॒ ब्रह्म॒ पृत॑नासु सह्या अ॒स्माकं॑ वृ॒ष्टिर्दि॒व्या सु॑पा॒रा॥ १<span class="rvts2">.</span>१५२<span class="rvts2">.</span>०७</p>
<p class="Sub-Heading">सूक्त</p>
<p class="Shloka">यजा॑महे वां म॒हः स॒जोषा॑ ह॒व्येभि॑र्मित्रावरुणा॒ नमो॑भिः।</p>
<p class="Shloka">घृ॒तैर्घृ॑तस्नू॒ अध॒ यद्वा॑म॒स्मे अ॑ध्व॒र्यवो॒ न धी॒तिभि॒र्भर॑न्ति॥ १<span class="rvts2">.</span>१५३<span class="rvts2">.</span>०१</p>
<p class="Shloka">प्रस्तु॑तिर्वां॒ धाम॒ न प्रयु॑क्ति॒रया॑मि मित्रावरुणा सुवृ॒क्तिः।</p>
<p class="Shloka">अ॒नक्ति॒ यद्वां॑ वि॒दथे॑षु॒ होता॑ सु॒म्नं वां॑ सू॒रिर्वृ॑षणा॒विय॑क्षन्॥ १<span class="rvts2">.</span>१५३<span class="rvts2">.</span>०२</p>
<p class="Shloka">पी॒पाय॑ धे॒नुरदि॑तिरृ॒ताय॒ जना॑य मित्रावरुणा हवि॒र्दे।</p>
<p class="Shloka">हि॒नोति॒ यद्वां॑ वि॒दथे॑ सप॒र्यन्स रा॒तह॑व्यो॒ मानु॑षो॒ न होता॑॥ १<span class="rvts2">.</span>१५३<span class="rvts2">.</span>०३</p>
<p class="Shloka">उ॒त वां॑ वि॒क्षु मद्या॒स्वन्धो॒ गाव॒ आप॑श्च पीपयन्त दे॒वीः।</p>
<p class="Shloka">उ॒तो नो॑ अ॒स्य पू॒र्व्यः पति॒र्दन्वी॒तं पा॒तं पय॑स उ॒स्रिया॑याः॥ १<span class="rvts2">.</span>१५३<span class="rvts2">.</span>०४</p>
<p class="Sub-Heading">सूक्त</p>
<p class="Shloka">विष्णो॒र्नु कं॑ वी॒र्या॑णि॒ प्र वो॑चं॒ यः पार्थि॑वानि विम॒मे रजां॑सि।</p>
<p class="Shloka">यो अस्क॑भाय॒दुत्त॑रं स॒धस्थं॑ विचक्रमा॒णस्त्रे॒धोरु॑गा॒यः॥ १<span class="rvts2">.</span>१५४<span class="rvts2">.</span>०१</p>
<p class="Shloka">प्र तद्विष्णु॑ स्तवते वी॒र्ये॑ण मृ॒गो न भी॒मः कु॑च॒रो गि॑रि॒ष्ठाः।</p>
<p class="Shloka">यस्यो॒रुषु॑ त्रि॒षु वि॒क्रम॑णेष्वधिक्षि॒यन्ति॒ भुव॑नानि॒ विश्वा॑॥ १<span class="rvts2">.</span>१५४<span class="rvts2">.</span>०२</p>
<p class="Shloka">प्र विष्ण॑वे शू॒षमे॑तु॒ मन्म॑ गिरि॒क्षित॑ उरुगा॒याय॒ वृष्णे॑।</p>
<p class="Shloka">य इ॒दं दी॒र्घं प्रय॑तं स॒धस्थ॒मेको॑ विम॒मे त्रि॒भिरित्प॒देभि॑॥ १<span class="rvts2">.</span>१५४<span class="rvts2">.</span>०३</p>
<p class="Shloka">यस्य॒ त्री पू॒र्णा मधु॑ना प॒दान्यक्षी॑यमाणा स्व॒धया॒ मद॑न्ति।</p>
<p class="Shloka">य उ॑ त्रि॒धातु॑ पृथि॒वीमु॒त द्यामेको॑ दा॒धार॒ भुव॑नानि॒ विश्वा॑॥ १<span class="rvts2">.</span>१५४<span class="rvts2">.</span>०४</p>
<p class="Shloka">तद॑स्य प्रि॒यम॒भि पाथो॑ अश्यां॒ नरो॒ यत्र॑ देव॒यवो॒ मद॑न्ति।</p>
<p class="Shloka">उ॒रु॒क्र॒मस्य॒ स हि बन्धु॑रि॒त्था विष्णो॑ प॒दे प॑र॒मे मध्व॒ उत्स॑॥ १<span class="rvts2">.</span>१५४<span class="rvts2">.</span>०५</p>
<p class="Shloka">ता वां॒ वास्तू॑न्युश्मसि॒ गम॑ध्यै॒ यत्र॒ गावो॒ भूरि॑शृङ्गा अ॒यास॑।</p>
<p class="Shloka">अत्राह॒ तदु॑रुगा॒यस्य॒ वृष्ण॑ पर॒मं प॒दमव॑ भाति॒ भूरि॑॥ १<span class="rvts2">.</span>१५४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्र व॒ पान्त॒मन्ध॑सो धियाय॒ते म॒हे शूरा॑य॒ विष्ण॑वे चार्चत।</p>
<p class="Shloka">या सानु॑नि॒ पर्व॑ताना॒मदा॑भ्या म॒हस्त॒स्थतु॒रर्व॑तेव सा॒धुना॑॥ १<span class="rvts2">.</span>१५५<span class="rvts2">.</span>०१</p>
<p class="Shloka">त्वे॒षमि॒त्था स॒मर॑णं॒ शिमी॑वतो॒रिन्द्रा॑विष्णू सुत॒पा वा॑मुरुष्यति।</p>
<p class="Shloka">या मर्त्या॑य प्रतिधी॒यमा॑न॒मित्कृ॒शानो॒रस्तु॑रस॒नामु॑रु॒ष्यथ॑॥ १<span class="rvts2">.</span>१५५<span class="rvts2">.</span>०२</p>
<p class="Shloka">ता ईं॑ वर्धन्ति॒ मह्य॑स्य॒ पौंस्यं॒ नि मा॒तरा॑ नयति॒ रेत॑से भु॒जे।</p>
<p class="Shloka">दधा॑ति पु॒त्रोऽव॑रं॒ परं॑ पि॒तुर्नाम॑ तृ॒तीय॒मधि॑ रोच॒ने दि॒वः॥ १<span class="rvts2">.</span>१५५<span class="rvts2">.</span>०३</p>
<p class="Shloka">तत्त॒दिद॑स्य॒ पौंस्यं॑ गृणीमसी॒नस्य॑ त्रा॒तुर॑वृ॒कस्य॑ मी॒ळ्हुष॑।</p>
<p class="Shloka">यः पार्थि॑वानि त्रि॒भिरिद्विगा॑मभिरु॒रु क्रमि॑ष्टोरुगा॒याय॑ जी॒वसे॑॥ १<span class="rvts2">.</span>१५५<span class="rvts2">.</span>०४</p>
<p class="Shloka">द्वे इद॑स्य॒ क्रम॑णे स्व॒र्दृशो॑ऽभि॒ख्याय॒ मर्त्यो॑ भुरण्यति।</p>
<p class="Shloka">तृ॒तीय॑मस्य॒ नकि॒रा द॑धर्षति॒ वय॑श्च॒न प॒तय॑न्तः पत॒त्रिण॑॥ १<span class="rvts2">.</span>१५५<span class="rvts2">.</span>०५</p>
<p class="Shloka">च॒तुर्भि॑ सा॒कं न॑व॒तिं च॒ नाम॑भिश्च॒क्रं न वृ॒त्तं व्यतीँ॑रवीविपत्।</p>
<p class="Shloka">बृ॒हच्छ॑रीरो वि॒मिमा॑न॒ ऋक्व॑भि॒र्युवाकु॑मार॒ प्रत्ये॑त्याह॒वम्॥ १<span class="rvts2">.</span>१५५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">भवा॑ मि॒त्रो न शेव्यो॑ घृ॒तासु॑ति॒र्विभू॑तद्युम्न एव॒या उ॑ स॒प्रथा॑।</p>
<p class="Shloka">अधा॑ ते विष्णो वि॒दुषा॑ चि॒दर्ध्य॒ स्तोमो॑ य॒ज्ञश्च॒ राध्यो॑ ह॒विष्म॑ता॥ १<span class="rvts2">.</span>१५६<span class="rvts2">.</span>०१</p>
<p class="Shloka">यः पू॒र्व्याय॑ वे॒धसे॒ नवी॑यसे सु॒मज्जा॑नये॒ विष्ण॑वे॒ ददा॑शति।</p>
<p class="Shloka">यो जा॒तम॑स्य मह॒तो महि॒ ब्रव॒त्सेदु॒ श्रवो॑भि॒र्युज्यं॑ चिद॒भ्य॑सत्॥ १<span class="rvts2">.</span>१५६<span class="rvts2">.</span>०२</p>
<p class="Shloka">तमु॑ स्तोतारः पू॒र्व्यं यथा॑ वि॒द ऋ॒तस्य॒ गर्भं॑ ज॒नुषा॑ पिपर्तन।</p>
<p class="Shloka">आस्य॑ जा॒नन्तो॒ नाम॑ चिद्विवक्तन म॒हस्ते॑ विष्णो सुम॒तिं भ॑जामहे॥ १<span class="rvts2">.</span>१५६<span class="rvts2">.</span>०३</p>
<p class="Shloka">तम॑स्य॒ राजा॒ वरु॑ण॒स्तम॒श्विना॒ क्रतुं॑ सचन्त॒ मारु॑तस्य वे॒धस॑।</p>
<p class="Shloka">दा॒धार॒ दक्ष॑मुत्त॒मम॑ह॒र्विदं॑ व्र॒जं च॒ विष्णु॒ सखि॑वाँ अपोर्णु॒ते॥ १<span class="rvts2">.</span>१५६<span class="rvts2">.</span>०४</p>
<p class="Shloka">आ यो वि॒वाय॑ स॒चथा॑य॒ दैव्य॒ इन्द्रा॑य॒ विष्णु॑ सु॒कृते॑ सु॒कृत्त॑रः।</p>
<p class="Shloka">वे॒धा अ॑जिन्वत्त्रिषध॒स्थ आर्य॑मृ॒तस्य॑ भा॒गे यज॑मान॒माभ॑जत्॥ १<span class="rvts2">.</span>१५६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अबो॑ध्य॒ग्निर्ज्म उदे॑ति॒ सूर्यो॒ व्यु१षाश्च॒न्द्रा म॒ह्या॑वो अ॒र्चिषा॑।</p>
<p class="Shloka">आयु॑क्षाताम॒श्विना॒ यात॑वे॒ रथं॒ प्रासा॑वीद्दे॒वः स॑वि॒ता जग॒त्पृथ॑क्॥ १<span class="rvts2">.</span>१५७<span class="rvts2">.</span>०१</p>
<p class="Shloka">यद्यु॒ञ्जाथे॒ वृष॑णमश्विना॒ रथं॑ घृ॒तेन॑ नो॒ मधु॑ना क्ष॒त्रमु॑क्षतम्।</p>
<p class="Shloka">अ॒स्माकं॒ ब्रह्म॒ पृत॑नासु जिन्वतं व॒यं धना॒ शूर॑साता भजेमहि॥ १<span class="rvts2">.</span>१५७<span class="rvts2">.</span>०२</p>
<p class="Shloka">अ॒र्वाङ्त्रि॑च॒क्रो म॑धु॒वाह॑नो॒ रथो॑ जी॒राश्वो॑ अ॒श्विनो॑र्यातु॒ सुष्टु॑तः।</p>
<p class="Shloka">त्रि॒व॒न्धु॒रो म॒घवा॑ वि॒श्वसौ॑भग॒ शं न॒ आ व॑क्षद्द्वि॒पदे॒ चतु॑ष्पदे॥ १<span class="rvts2">.</span>१५७<span class="rvts2">.</span>०३</p>
<p class="Shloka">आ न॒ ऊर्जं॑ वहतमश्विना यु॒वं मधु॑मत्या न॒ कश॑या मिमिक्षतम्।</p>
<p class="Shloka">प्रायु॒स्तारि॑ष्टं॒ नी रपां॑सि मृक्षतं॒ सेध॑तं॒ द्वेषो॒ भव॑तं सचा॒भुवा॑॥ १<span class="rvts2">.</span>१५७<span class="rvts2">.</span>०४</p>
<p class="Shloka">यु॒वं ह॒ गर्भं॒ जग॑तीषु धत्थो यु॒वं विश्वे॑षु॒ भुव॑नेष्व॒न्तः।</p>
<p class="Shloka">यु॒वम॒ग्निं च॑ वृषणाव॒पश्च॒ वन॒स्पतीँ॑रश्विना॒वैर॑येथाम्॥ १<span class="rvts2">.</span>१५७<span class="rvts2">.</span>०५</p>
<p class="Shloka">यु॒वं ह॑ स्थो भि॒षजा॑ भेष॒जेभि॒रथो॑ ह स्थो र॒थ्या॒३ राथ्ये॑भिः।</p>
<p class="Shloka">अथो॑ ह क्ष॒त्रमधि॑ धत्थ उग्रा॒ यो वां॑ ह॒विष्मा॒न्मन॑सा द॒दाश॑॥ १<span class="rvts2">.</span>१५७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">वसू॑ रु॒द्रा पु॑रु॒मन्तू॑ वृ॒धन्ता॑ दश॒स्यतं॑ नो वृषणाव॒भिष्टौ॑।</p>
<p class="Shloka">दस्रा॑ ह॒ यद्रेक्ण॑ औच॒थ्यो वां॒ प्र यत्स॒स्राथे॒ अक॑वाभिरू॒ती॥ १<span class="rvts2">.</span>१५८<span class="rvts2">.</span>०१</p>
<p class="Shloka">को वां॑ दाशत्सुम॒तये॑ चिद॒स्यै वसू॒ यद्धेथे॒ नम॑सा प॒दे गोः।</p>
<p class="Shloka">जि॒गृ॒तम॒स्मे रे॒वती॒ पुरं॑धीः काम॒प्रेणे॑व॒ मन॑सा॒ चर॑न्ता॥ १<span class="rvts2">.</span>१५८<span class="rvts2">.</span>०२</p>
<p class="Shloka">यु॒क्तो ह॒ यद्वां॑ तौ॒ग्र्याय॑ पे॒रुर्वि मध्ये॒ अर्ण॑सो॒ धायि॑ प॒ज्रः।</p>
<p class="Shloka">उप॑ वा॒मव॑ शर॒णं ग॑मेयं॒ शूरो॒ नाज्म॑ प॒तय॑द्भि॒रेवै॑॥ १<span class="rvts2">.</span>१५८<span class="rvts2">.</span>०३</p>
<p class="Shloka">उप॑स्तुतिरौच॒थ्यमु॑रुष्ये॒न्मा मामि॒मे प॑त॒त्रिणी॒ वि दु॑ग्धाम्।</p>
<p class="Shloka">मा मामेधो॒ दश॑तयश्चि॒तो धा॒क्प्र यद्वां॑ ब॒द्धस्त्मनि॒ खाद॑ति॒ क्षाम्॥ १<span class="rvts2">.</span>१५८<span class="rvts2">.</span>०४</p>
<p class="Shloka">न मा॑ गरन्न॒द्यो॑ मा॒तृत॑मा दा॒सा यदीं॒ सुस॑मुब्धम॒वाधु॑।</p>
<p class="Shloka">शिरो॒ यद॑स्य त्रैत॒नो वि॒तक्ष॑त्स्व॒यं दा॒स उरो॒ अंसा॒वपि॑ ग्ध॥ १<span class="rvts2">.</span>१५८<span class="rvts2">.</span>०५</p>
<p class="Shloka">दी॒र्घत॑मा मामते॒यो जु॑जु॒र्वान्द॑श॒मे यु॒गे।</p>
<p class="Shloka">अ॒पामर्थं॑ य॒तीनां॑ ब्र॒ह्मा भ॑वति॒ सार॑थिः॥ १<span class="rvts2">.</span>१५८<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्र द्यावा॑ य॒ज्ञैः पृ॑थि॒वी ऋ॑ता॒वृधा॑ म॒ही स्तु॑षे वि॒दथे॑षु॒ प्रचे॑तसा।</p>
<p class="Shloka">दे॒वेभि॒र्ये दे॒वपु॑त्रे सु॒दंस॑से॒त्था धि॒या वार्या॑णि प्र॒भूष॑तः॥ १<span class="rvts2">.</span>१५९<span class="rvts2">.</span>०१</p>
<p class="Shloka">उ॒त म॑न्ये पि॒तुर॒द्रुहो॒ मनो॑ मा॒तुर्महि॒ स्वत॑व॒स्तद्धवी॑मभिः।</p>
<p class="Shloka">सु॒रेत॑सा पि॒तरा॒ भूम॑ चक्रतुरु॒रु प्र॒जाया॑ अ॒मृतं॒ वरी॑मभिः॥ १<span class="rvts2">.</span>१५९<span class="rvts2">.</span>०२</p>
<p class="Shloka">ते सू॒नव॒ स्वप॑सः सु॒दंस॑सो म॒ही ज॑ज्ञुर्मा॒तरा॑ पू॒र्वचि॑त्तये।</p>
<p class="Shloka">स्था॒तुश्च॑ स॒त्यं जग॑तश्च॒ धर्म॑णि पु॒त्रस्य॑ पाथः प॒दमद्व॑याविनः॥ १<span class="rvts2">.</span>१५९<span class="rvts2">.</span>०३</p>
<p class="Shloka">ते मा॒यिनो॑ ममिरे सु॒प्रचे॑तसो जा॒मी सयो॑नी मिथु॒ना समो॑कसा।</p>
<p class="Shloka">नव्यं॑नव्यं॒ तन्तु॒मा त॑न्वते दि॒वि स॑मु॒द्रे अ॒न्तः क॒वय॑ सुदी॒तय॑॥ १<span class="rvts2">.</span>१५९<span class="rvts2">.</span>०४</p>
<p class="Shloka">तद्राधो॑ अ॒द्य स॑वि॒तुर्वरे॑ण्यं व॒यं दे॒वस्य॑ प्रस॒वे म॑नामहे।</p>
<p class="Shloka">अ॒स्मभ्यं॑ द्यावापृथिवी सुचे॒तुना॑ र॒यिं ध॑त्तं॒ वसु॑मन्तं शत॒ग्विन॑म्॥ १<span class="rvts2">.</span>१५९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">ते हि द्यावा॑पृथि॒वी वि॒श्वश॑म्भुव ऋ॒ताव॑री॒ रज॑सो धार॒यत्क॑वी।</p>
<p class="Shloka">सु॒जन्म॑नी धि॒षणे॑ अ॒न्तरी॑यते दे॒वो दे॒वी धर्म॑णा॒ सूर्य॒ शुचि॑॥ १<span class="rvts2">.</span>१६०<span class="rvts2">.</span>०१</p>
<p class="Shloka">उ॒रु॒व्यच॑सा म॒हिनी॑ अस॒श्चता॑ पि॒ता मा॒ता च॒ भुव॑नानि रक्षतः।</p>
<p class="Shloka">सु॒धृष्ट॑मे वपु॒ष्ये॒३ न रोद॑सी पि॒ता यत्सी॑म॒भि रू॒पैरवा॑सयत्॥ १<span class="rvts2">.</span>१६०<span class="rvts2">.</span>०२</p>
<p class="Shloka">स वह्नि॑ पु॒त्रः पि॒त्रोः प॒वित्र॑वान्पु॒नाति॒ धीरो॒ भुव॑नानि मा॒यया॑।</p>
<p class="Shloka">धे॒नुं च॒ पृश्निं॑ वृष॒भं सु॒रेत॑सं वि॒श्वाहा॑ शु॒क्रं पयो॑ अस्य दुक्षत॥ १<span class="rvts2">.</span>१६०<span class="rvts2">.</span>०३</p>
<p class="Shloka">अ॒यं दे॒वाना॑म॒पसा॑म॒पस्त॑मो॒ यो ज॒जान॒ रोद॑सी वि॒श्वश॑म्भुवा।</p>
<p class="Shloka">वि यो म॒मे रज॑सी सुक्रतू॒यया॒जरे॑भि॒ स्कम्भ॑नेभि॒ समा॑नृचे॥ १<span class="rvts2">.</span>१६०<span class="rvts2">.</span>०४</p>
<p class="Shloka">ते नो॑ गृणा॒ने म॑हिनी॒ महि॒ श्रव॑ क्ष॒त्रं द्या॑वापृथिवी धासथो बृ॒हत्।</p>
<p class="Shloka">येना॒भि कृ॒ष्टीस्त॒तना॑म वि॒श्वहा॑ प॒नाय्य॒मोजो॑ अ॒स्मे समि॑न्वतम्॥ १<span class="rvts2">.</span>१६०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">किमु॒ श्रेष्ठ॒ किं यवि॑ष्ठो न॒ आज॑ग॒न्किमी॑यते दू॒त्यं१ कद्यदू॑चि॒म।</p>
<p class="Shloka">न नि॑न्दिम चम॒सं यो म॑हाकु॒लोऽग्ने॑ भ्रात॒र्द्रुण॒ इद्भू॒तिमू॑दिम॥ १<span class="rvts2">.</span>१६१<span class="rvts2">.</span>०१</p>
<p class="Shloka">एकं॑ चम॒सं च॒तुर॑ कृणोतन॒ तद्वो॑ दे॒वा अ॑ब्रुव॒न्तद्व॒ आग॑मम्।</p>
<p class="Shloka">सौध॑न्वना॒ यद्ये॒वा क॑रि॒ष्यथ॑ सा॒कं दे॒वैर्य॒ज्ञिया॑सो भविष्यथ॥ १<span class="rvts2">.</span>१६१<span class="rvts2">.</span>०२</p>
<p class="Shloka">अ॒ग्निं दू॒तं प्रति॒ यदब्र॑वीत॒नाश्व॒ कर्त्वो॒ रथ॑ उ॒तेह कर्त्व॑।</p>
<p class="Shloka">धे॒नुः कर्त्वा॑ युव॒शा कर्त्वा॒ द्वा तानि॑ भ्रात॒रनु॑ वः कृ॒त्व्येम॑सि॥ १<span class="rvts2">.</span>१६१<span class="rvts2">.</span>०३</p>
<p class="Shloka">च॒कृ॒वांस॑ ऋभव॒स्तद॑पृच्छत॒ क्वेद॑भू॒द्यः स्य दू॒तो न॒ आज॑गन्।</p>
<p class="Shloka">य॒दावाख्य॑च्चम॒साञ्च॒तुर॑ कृ॒तानादित्त्वष्टा॒ ग्नास्व॒न्तर्न्या॑नजे॥ १<span class="rvts2">.</span>१६१<span class="rvts2">.</span>०४</p>
<p class="Shloka">हना॑मैनाँ॒ इति॒ त्वष्टा॒ यदब्र॑वीच्चम॒सं ये दे॑व॒पान॒मनि॑न्दिषुः।</p>
<p class="Shloka">अ॒न्या नामा॑नि कृण्वते सु॒ते सचाँ॑ अ॒न्यैरे॑नान्क॒न्या॒३ नाम॑भिः स्परत्॥ १<span class="rvts2">.</span>१६१<span class="rvts2">.</span>०५</p>
<p class="Shloka">इन्द्रो॒ हरी॑ युयु॒जे अ॒श्विना॒ रथं॒ बृह॒स्पति॑र्वि॒श्वरू॑पा॒मुपा॑जत।</p>
<p class="Shloka">ऋ॒भुर्विभ्वा॒ वाजो॑ दे॒वाँ अ॑गच्छत॒ स्वप॑सो य॒ज्ञियं॑ भा॒गमै॑तन॥ १<span class="rvts2">.</span>१६१<span class="rvts2">.</span>०६</p>
<p class="Shloka">निश्चर्म॑णो॒ गाम॑रिणीत धी॒तिभि॒र्या जर॑न्ता युव॒शा ताकृ॑णोतन।</p>
<p class="Shloka">सौध॑न्वना॒ अश्वा॒दश्व॑मतक्षत यु॒क्त्वा रथ॒मुप॑ दे॒वाँ अ॑यातन॥ १<span class="rvts2">.</span>१६१<span class="rvts2">.</span>०७</p>
<p class="Shloka">इ॒दमु॑द॒कं पि॑ब॒तेत्य॑ब्रवीतने॒दं वा॑ घा पिबता मुञ्ज॒नेज॑नम्।</p>
<p class="Shloka">सौध॑न्वना॒ यदि॒ तन्नेव॒ हर्य॑थ तृ॒तीये॑ घा॒ सव॑ने मादयाध्वै॥ १<span class="rvts2">.</span>१६१<span class="rvts2">.</span>०८</p>
<p class="Shloka">आपो॒ भूयि॑ष्ठा॒ इत्येको॑ अब्रवीद॒ग्निर्भूयि॑ष्ठ॒ इत्य॒न्यो अ॑ब्रवीत्।</p>
<p class="Shloka">व॒ध॒र्यन्तीं॑ ब॒हुभ्य॒ प्रैको॑ अब्रवीदृ॒ता वद॑न्तश्चम॒साँ अ॑पिंशत॥ १<span class="rvts2">.</span>१६१<span class="rvts2">.</span>०९</p>
<p class="Shloka">श्रो॒णामेक॑ उद॒कं गामवा॑जति मां॒समेक॑ पिंशति सू॒नयाभृ॑तम्।</p>
<p class="Shloka">आ नि॒म्रुच॒ शकृ॒देको॒ अपा॑भर॒त्किं स्वि॑त्पु॒त्रेभ्य॑ पि॒तरा॒ उपा॑वतुः॥ १<span class="rvts2">.</span>१६१<span class="rvts2">.</span>१०</p>
<p class="Shloka">उ॒द्वत्स्व॑स्मा अकृणोतना॒ तृणं॑ नि॒वत्स्व॒पः स्व॑प॒स्यया॑ नरः।</p>
<p class="Shloka">अगो॑ह्यस्य॒ यदस॑स्तना गृ॒हे तद॒द्येदमृ॑भवो॒ नानु॑ गच्छथ॥ १<span class="rvts2">.</span>१६१<span class="rvts2">.</span>११</p>
<p class="Shloka">स॒म्मील्य॒ यद्भुव॑ना प॒र्यस॑र्पत॒ क्व॑ स्वित्ता॒त्या पि॒तरा॑ व आसतुः।</p>
<p class="Shloka">अश॑पत॒ यः क॒रस्नं॑ व आद॒दे यः प्राब्र॑वी॒त्प्रो तस्मा॑ अब्रवीतन॥ १<span class="rvts2">.</span>१६१<span class="rvts2">.</span>१२</p>
<p class="Shloka">सु॒षु॒प्वांस॑ ऋभव॒स्तद॑पृच्छ॒तागो॑ह्य॒ क इ॒दं नो॑ अबूबुधत्।</p>
<p class="Shloka">श्वानं॑ ब॒स्तो बो॑धयि॒तार॑मब्रवीत्संवत्स॒र इ॒दम॒द्या व्य॑ख्यत॥ १<span class="rvts2">.</span>१६१<span class="rvts2">.</span>१३</p>
<p class="Shloka">दि॒वा या॑न्ति म॒रुतो॒ भूम्या॒ग्निर॒यं वातो॑ अ॒न्तरि॑क्षेण याति।</p>
<p class="Shloka">अ॒द्भिर्या॑ति॒ वरु॑णः समु॒द्रैर्यु॒ष्माँ इ॒च्छन्त॑ शवसो नपातः॥ १<span class="rvts2">.</span>१६१<span class="rvts2">.</span>१४</p>
<p class="Sub-Heading">सूक्त</p>
<p class="Shloka">मा नो॑ मि॒त्रो वरु॑णो अर्य॒मायुरिन्द्र॑ ऋभु॒क्षा म॒रुत॒ परि॑ ख्यन्।</p>
<p class="Shloka">यद्वा॒जिनो॑ दे॒वजा॑तस्य॒ सप्ते॑ प्रव॒क्ष्यामो॑ वि॒दथे॑ वी॒र्या॑णि॥ १<span class="rvts2">.</span>१६२<span class="rvts2">.</span>०१</p>
<p class="Shloka">यन्नि॒र्णिजा॒ रेक्ण॑सा॒ प्रावृ॑तस्य रा॒तिं गृ॑भी॒तां मु॑ख॒तो नय॑न्ति।</p>
<p class="Shloka">सुप्रा॑ङ॒जो मेम्य॑द्वि॒श्वरू॑प इन्द्रापू॒ष्णोः प्रि॒यमप्ये॑ति॒ पाथ॑॥ १<span class="rvts2">.</span>१६२<span class="rvts2">.</span>०२</p>
<p class="Shloka">ए॒ष च्छाग॑ पु॒रो अश्वे॑न वा॒जिना॑ पू॒ष्णो भा॒गो नी॑यते वि॒श्वदे॑व्यः।</p>
<p class="Shloka">अ॒भि॒प्रियं॒ यत्पु॑रो॒ळाश॒मर्व॑ता॒ त्वष्टेदे॑नं सौश्रव॒साय॑ जिन्वति॥ १<span class="rvts2">.</span>१६२<span class="rvts2">.</span>०३</p>
<p class="Shloka">यद्ध॑वि॒ष्य॑मृतु॒शो दे॑व॒यानं॒ त्रिर्मानु॑षा॒ पर्यश्वं॒ नय॑न्ति।</p>
<p class="Shloka">अत्रा॑ पू॒ष्णः प्र॑थ॒मो भा॒ग ए॑ति य॒ज्ञं दे॒वेभ्य॑ प्रतिवे॒दय॑न्न॒जः॥ १<span class="rvts2">.</span>१६२<span class="rvts2">.</span>०४</p>
<p class="Shloka">होता॑ध्व॒र्युराव॑या अग्निमि॒न्धो ग्रा॑वग्रा॒भ उ॒त शंस्ता॒ सुवि॑प्रः।</p>
<p class="Shloka">तेन॑ य॒ज्ञेन॒ स्व॑रंकृतेन॒ स्वि॑ष्टेन व॒क्षणा॒ आ पृ॑णध्वम्॥ १<span class="rvts2">.</span>१६२<span class="rvts2">.</span>०५</p>
<p class="Shloka">यू॒प॒व्र॒स्का उ॒त ये यू॑पवा॒हाश्च॒षालं॒ ये अ॑श्वयू॒पाय॒ तक्ष॑ति।</p>
<p class="Shloka">ये चार्व॑ते॒ पच॑नं स॒म्भर॑न्त्यु॒तो तेषा॑म॒भिगू॑र्तिर्न इन्वतु॥ १<span class="rvts2">.</span>१६२<span class="rvts2">.</span>०६</p>
<p class="Shloka">उप॒ प्रागा॑त्सु॒मन्मे॑ऽधायि॒ मन्म॑ दे॒वाना॒माशा॒ उप॑ वी॒तपृ॑ष्ठः।</p>
<p class="Shloka">अन्वे॑नं॒ विप्रा॒ ऋष॑यो मदन्ति दे॒वानां॑ पु॒ष्टे च॑कृमा सु॒बन्धु॑म्॥ १<span class="rvts2">.</span>१६२<span class="rvts2">.</span>०७</p>
<p class="Shloka">यद्वा॒जिनो॒ दाम॑ सं॒दान॒मर्व॑तो॒ या शी॑र्ष॒ण्या॑ रश॒ना रज्जु॑रस्य।</p>
<p class="Shloka">यद्वा॑ घास्य॒ प्रभृ॑तमा॒स्ये॒३ तृणं॒ सर्वा॒ ता ते॒ अपि॑ दे॒वेष्व॑स्तु॥ १<span class="rvts2">.</span>१६२<span class="rvts2">.</span>०८</p>
<p class="Shloka">यदश्व॑स्य क्र॒विषो॒ मक्षि॒काश॒ यद्वा॒ स्वरौ॒ स्वधि॑तौ रि॒प्तमस्ति॑।</p>
<p class="Shloka">यद्धस्त॑योः शमि॒तुर्यन्न॒खेषु॒ सर्वा॒ ता ते॒ अपि॑ दे॒वेष्व॑स्तु॥ १<span class="rvts2">.</span>१६२<span class="rvts2">.</span>०९</p>
<p class="Shloka">यदूव॑ध्यमु॒दर॑स्याप॒वाति॒ य आ॒मस्य॑ क्र॒विषो॑ ग॒न्धो अस्ति॑।</p>
<p class="Shloka">सु॒कृ॒ता तच्छ॑मि॒तार॑ कृण्वन्तू॒त मेधं॑ शृत॒पाकं॑ पचन्तु॥ १<span class="rvts2">.</span>१६२<span class="rvts2">.</span>१०</p>
<p class="Shloka">यत्ते॒ गात्रा॑द॒ग्निना॑ प॒च्यमा॑नाद॒भि शूलं॒ निह॑तस्याव॒धाव॑ति।</p>
<p class="Shloka">मा तद्भूम्या॒मा श्रि॑ष॒न्मा तृणे॑षु दे॒वेभ्य॒स्तदु॒शद्भ्यो॑ रा॒तम॑स्तु॥ १<span class="rvts2">.</span>१६२<span class="rvts2">.</span>११</p>
<p class="Shloka">ये वा॒जिनं॑ परि॒पश्य॑न्ति प॒क्वं य ई॑मा॒हुः सु॑र॒भिर्निर्ह॒रेति॑।</p>
<p class="Shloka">ये चार्व॑तो मांसभि॒क्षामु॒पास॑त उ॒तो तेषा॑म॒भिगू॑र्तिर्न इन्वतु॥ १<span class="rvts2">.</span>१६२<span class="rvts2">.</span>१२</p>
<p class="Shloka">यन्नीक्ष॑णं माँ॒स्पच॑न्या उ॒खाया॒ या पात्रा॑णि यू॒ष्ण आ॒सेच॑नानि।</p>
<p class="Shloka">ऊ॒ष्म॒ण्या॑पि॒धाना॑ चरू॒णाम॒ङ्काः सू॒नाः परि॑ भूष॒न्त्यश्व॑म्॥ १<span class="rvts2">.</span>१६२<span class="rvts2">.</span>१३</p>
<p class="Shloka">नि॒क्रम॑णं नि॒षद॑नं वि॒वर्त॑नं॒ यच्च॒ पड्बी॑श॒मर्व॑तः।</p>
<p class="Shloka">यच्च॑ प॒पौ यच्च॑ घा॒सिं ज॒घास॒ सर्वा॒ ता ते॒ अपि॑ दे॒वेष्व॑स्तु॥ १<span class="rvts2">.</span>१६२<span class="rvts2">.</span>१४</p>
<p class="Shloka">मा त्वा॒ग्निर्ध्व॑नयीद्धू॒मग॑न्धि॒र्मोखा भ्राज॑न्त्य॒भि वि॑क्त॒ जघ्रि॑।</p>
<p class="Shloka">इ॒ष्टं वी॒तम॒भिगू॑र्तं॒ वष॑ट्कृतं॒ तं दे॒वास॒ प्रति॑ गृभ्ण॒न्त्यश्व॑म्॥ १<span class="rvts2">.</span>१६२<span class="rvts2">.</span>१५</p>
<p class="Shloka">यदश्वा॑य॒ वास॑ उपस्तृ॒णन्त्य॑धीवा॒सं या हिर॑ण्यान्यस्मै।</p>
<p class="Shloka">सं॒दान॒मर्व॑न्तं॒ पड्बी॑शं प्रि॒या दे॒वेष्वा या॑मयन्ति॥ १<span class="rvts2">.</span>१६२<span class="rvts2">.</span>१६</p>
<p class="Shloka">यत्ते॑ सा॒दे मह॑सा॒ शूकृ॑तस्य॒ पार्ष्ण्या॑ वा॒ कश॑या वा तु॒तोद॑।</p>
<p class="Shloka">स्रु॒चेव॒ ता ह॒विषो॑ अध्व॒रेषु॒ सर्वा॒ ता ते॒ ब्रह्म॑णा सूदयामि॥ १<span class="rvts2">.</span>१६२<span class="rvts2">.</span>१७</p>
<p class="Shloka">चतु॑स्त्रिंशद्वा॒जिनो॑ दे॒वब॑न्धो॒र्वङ्क्री॒रश्व॑स्य॒ स्वधि॑ति॒ समे॑ति।</p>
<p class="Shloka">अच्छि॑द्रा॒ गात्रा॑ व॒युना॑ कृणोत॒ परु॑ष्परुरनु॒घुष्या॒ वि श॑स्त॥ १<span class="rvts2">.</span>१६२<span class="rvts2">.</span>१८</p>
<p class="Shloka">एक॒स्त्वष्टु॒रश्व॑स्या विश॒स्ता द्वा य॒न्तारा॑ भवत॒स्तथ॑ ऋ॒तुः।</p>
<p class="Shloka">या ते॒ गात्रा॑णामृतु॒था कृ॒णोमि॒ ताता॒ पिण्डा॑नां॒ प्र जु॑होम्य॒ग्नौ॥ १<span class="rvts2">.</span>१६२<span class="rvts2">.</span>१९</p>
<p class="Shloka">मा त्वा॑ तपत्प्रि॒य आ॒त्मापि॒यन्तं॒ मा स्वधि॑तिस्त॒न्व१ आ ति॑ष्ठिपत्ते।</p>
<p class="Shloka">मा ते॑ गृ॒ध्नुर॑विश॒स्ताति॒हाय॑ छि॒द्रा गात्रा॑ण्य॒सिना॒ मिथू॑ कः॥ १<span class="rvts2">.</span>१६२<span class="rvts2">.</span>२०</p>
<p class="Shloka">न वा उ॑ ए॒तन्म्रि॑यसे॒ न रि॑ष्यसि दे॒वाँ इदे॑षि प॒थिभि॑ सु॒गेभि॑।</p>
<p class="Shloka">हरी॑ ते॒ युञ्जा॒ पृष॑ती अभूता॒मुपा॑स्थाद्वा॒जी धु॒रि रास॑भस्य॥ १<span class="rvts2">.</span>१६२<span class="rvts2">.</span>२१</p>
<p class="Shloka">सु॒गव्यं॑ नो वा॒जी स्वश्व्यं॑ पुं॒सः पु॒त्राँ उ॒त वि॑श्वा॒पुषं॑ र॒यिम्।</p>
<p class="Shloka">अ॒ना॒गा॒स्त्वं नो॒ अदि॑तिः कृणोतु क्ष॒त्रं नो॒ अश्वो॑ वनतां ह॒विष्मा॑न्॥ १<span class="rvts2">.</span>१६२<span class="rvts2">.</span>२२</p>
<p class="Sub-Heading">सूक्त</p>
<p class="Shloka">यदक्र॑न्दः प्रथ॒मं जाय॑मान उ॒द्यन्स॑मु॒द्रादु॒त वा॒ पुरी॑षात्।</p>
<p class="Shloka">श्ये॒नस्य॑ प॒क्षा ह॑रि॒णस्य॑ बा॒हू उ॑प॒स्तुत्यं॒ महि॑ जा॒तं ते॑ अर्वन्॥ १<span class="rvts2">.</span>१६३<span class="rvts2">.</span>०१</p>
<p class="Shloka">य॒मेन॑ द॒त्तं त्रि॒त ए॑नमायुन॒गिन्द्र॑ एणं प्रथ॒मो अध्य॑तिष्ठत्।</p>
<p class="Shloka">ग॒न्ध॒र्वो अ॑स्य रश॒नाम॑गृभ्णा॒त्सूरा॒दश्वं॑ वसवो॒ निर॑तष्ट॥ १<span class="rvts2">.</span>१६३<span class="rvts2">.</span>०२</p>
<p class="Shloka">असि॑ य॒मो अस्या॑दि॒त्यो अ॑र्व॒न्नसि॑ त्रि॒तो गुह्ये॑न व्र॒तेन॑।</p>
<p class="Shloka">असि॒ सोमे॑न स॒मया॒ विपृ॑क्त आ॒हुस्ते॒ त्रीणि॑ दि॒वि बन्ध॑नानि॥ १<span class="rvts2">.</span>१६३<span class="rvts2">.</span>०३</p>
<p class="Shloka">त्रीणि॑ त आहुर्दि॒वि बन्ध॑नानि॒ त्रीण्य॒प्सु त्रीण्य॒न्तः स॑मु॒द्रे।</p>
<p class="Shloka">उ॒तेव॑ मे॒ वरु॑णश्छन्त्स्यर्व॒न्यत्रा॑ त आ॒हुः प॑र॒मं ज॒नित्र॑म्॥ १<span class="rvts2">.</span>१६३<span class="rvts2">.</span>०४</p>
<p class="Shloka">इ॒मा ते॑ वाजिन्नव॒मार्ज॑नानी॒मा श॒फानां॑ सनि॒तुर्नि॒धाना॑।</p>
<p class="Shloka">अत्रा॑ ते भ॒द्रा र॑श॒ना अ॑पश्यमृ॒तस्य॒ या अ॑भि॒रक्ष॑न्ति गो॒पाः॥ १<span class="rvts2">.</span>१६३<span class="rvts2">.</span>०५</p>
<p class="Shloka">आ॒त्मानं॑ ते॒ मन॑सा॒राद॑जानाम॒वो दि॒वा प॒तय॑न्तं पतं॒गम्।</p>
<p class="Shloka">शिरो॑ अपश्यं प॒थिभि॑ सु॒गेभि॑ररे॒णुभि॒र्जेह॑मानं पत॒त्रि॥ १<span class="rvts2">.</span>१६३<span class="rvts2">.</span>०६</p>
<p class="Shloka">अत्रा॑ ते रू॒पमु॑त्त॒मम॑पश्यं॒ जिगी॑षमाणमि॒ष आ प॒दे गोः।</p>
<p class="Shloka">य॒दा ते॒ मर्तो॒ अनु॒ भोग॒मान॒ळादिद्ग्रसि॑ष्ठ॒ ओष॑धीरजीगः॥ १<span class="rvts2">.</span>१६३<span class="rvts2">.</span>०७</p>
<p class="Shloka">अनु॑ त्वा॒ रथो॒ अनु॒ मर्यो॑ अर्व॒न्ननु॒ गावोऽनु॒ भग॑ क॒नीना॑म्।</p>
<p class="Shloka">अनु॒ व्राता॑स॒स्तव॑ स॒ख्यमी॑यु॒रनु॑ दे॒वा म॑मिरे वी॒र्यं॑ ते॥ १<span class="rvts2">.</span>१६३<span class="rvts2">.</span>०८</p>
<p class="Shloka">हिर॑ण्यशृ॒ङ्गोऽयो॑ अस्य॒ पादा॒ मनो॑जवा॒ अव॑र॒ इन्द्र॑ आसीत्।</p>
<p class="Shloka">दे॒वा इद॑स्य हवि॒रद्य॑माय॒न्यो अर्व॑न्तं प्रथ॒मो अ॒ध्यति॑ष्ठत्॥ १<span class="rvts2">.</span>१६३<span class="rvts2">.</span>०९</p>
<p class="Shloka">ई॒र्मान्ता॑स॒ सिलि॑कमध्यमास॒ सं शूर॑णासो दि॒व्यासो॒ अत्या॑।</p>
<p class="Shloka">हं॒सा इ॑व श्रेणि॒शो य॑तन्ते॒ यदाक्षि॑षुर्दि॒व्यमज्म॒मश्वा॑॥ १<span class="rvts2">.</span>१६३<span class="rvts2">.</span>१०</p>
<p class="Shloka">तव॒ शरी॑रं पतयि॒ष्ण्व॑र्व॒न्तव॑ चि॒त्तं वात॑ इव॒ ध्रजी॑मान्।</p>
<p class="Shloka">तव॒ शृङ्गा॑णि॒ विष्ठि॑ता पुरु॒त्रार॑ण्येषु॒ जर्भु॑राणा चरन्ति॥ १<span class="rvts2">.</span>१६३<span class="rvts2">.</span>११</p>
<p class="Shloka">उप॒ प्रागा॒च्छस॑नं वा॒ज्यर्वा॑ देव॒द्रीचा॒ मन॑सा॒ दीध्या॑नः।</p>
<p class="Shloka">अ॒जः पु॒रो नी॑यते॒ नाभि॑र॒स्यानु॑ प॒श्चात्क॒वयो॑ यन्ति रे॒भाः॥ १<span class="rvts2">.</span>१६३<span class="rvts2">.</span>१२</p>
<p class="Shloka">उप॒ प्रागा॑त्पर॒मं यत्स॒धस्थ॒मर्वाँ॒ अच्छा॑ पि॒तरं॑ मा॒तरं॑ च।</p>
<p class="Shloka">अ॒द्या दे॒वाञ्जुष्ट॑तमो॒ हि ग॒म्या अथा शा॑स्ते दा॒शुषे॒ वार्या॑णि॥ १<span class="rvts2">.</span>१६३<span class="rvts2">.</span>१३</p>
<p class="Sub-Heading">सूक्त</p>
<p class="Shloka">अ॒स्य वा॒मस्य॑ पलि॒तस्य॒ होतु॒स्तस्य॒ भ्राता॑ मध्य॒मो अ॒स्त्यश्न॑।</p>
<p class="Shloka">तृ॒तीयो॒ भ्राता॑ घृ॒तपृ॑ष्ठो अ॒स्यात्रा॑पश्यं वि॒श्पतिं॑ स॒प्तपु॑त्रम्॥ १<span class="rvts2">.</span>१६४<span class="rvts2">.</span>०१</p>
<p class="Shloka">स॒प्त यु॑ञ्जन्ति॒ रथ॒मेक॑चक्र॒मेको॒ अश्वो॑ वहति स॒प्तना॑मा।</p>
<p class="Shloka">त्रि॒नाभि॑ च॒क्रम॒जर॑मन॒र्वं यत्रे॒मा विश्वा॒ भुव॒नाधि॑ त॒स्थुः॥ १<span class="rvts2">.</span>१६४<span class="rvts2">.</span>०२</p>
<p class="Shloka">इ॒मं रथ॒मधि॒ ये स॒प्त त॒स्थुः स॒प्तच॑क्रं स॒प्त व॑ह॒न्त्यश्वा॑।</p>
<p class="Shloka">स॒प्त स्वसा॑रो अ॒भि सं न॑वन्ते॒ यत्र॒ गवां॒ निहि॑ता स॒प्त नाम॑॥ १<span class="rvts2">.</span>१६४<span class="rvts2">.</span>०३</p>
<p class="Shloka">को द॑दर्श प्रथ॒मं जाय॑मानमस्थ॒न्वन्तं॒ यद॑न॒स्था बिभ॑र्ति।</p>
<p class="Shloka">भूम्या॒ असु॒रसृ॑गा॒त्मा क्व॑ स्वि॒त्को वि॒द्वांस॒मुप॑ गा॒त्प्रष्टु॑मे॒तत्॥ १<span class="rvts2">.</span>१६४<span class="rvts2">.</span>०४</p>
<p class="Shloka">पाक॑ पृच्छामि॒ मन॒सावि॑जानन्दे॒वाना॑मे॒ना निहि॑ता प॒दानि॑।</p>
<p class="Shloka">व॒त्से ब॒ष्कयेऽधि॑ स॒प्त तन्तू॒न्वि त॑त्निरे क॒वय॒ ओत॒वा उ॑॥ १<span class="rvts2">.</span>१६४<span class="rvts2">.</span>०५</p>
<p class="Shloka">अचि॑कित्वाञ्चिकि॒तुष॑श्चि॒दत्र॑ क॒वीन्पृ॑च्छामि वि॒द्मने॒ न वि॒द्वान्।</p>
<p class="Shloka">वि यस्त॒स्तम्भ॒ षळि॒मा रजां॑स्य॒जस्य॑ रू॒पे किमपि॑ स्वि॒देक॑म्॥ १<span class="rvts2">.</span>१६४<span class="rvts2">.</span>०६</p>
<p class="Shloka">इ॒ह ब्र॑वीतु॒ य ई॑म॒ङ्ग वेदा॒स्य वा॒मस्य॒ निहि॑तं प॒दं वेः।</p>
<p class="Shloka">शी॒र्ष्णः क्षी॒रं दु॑ह्रते॒ गावो॑ अस्य व॒व्रिं वसा॑ना उद॒कं प॒दापु॑॥ १<span class="rvts2">.</span>१६४<span class="rvts2">.</span>०७</p>
<p class="Shloka">मा॒ता पि॒तर॑मृ॒त आ ब॑भाज धी॒त्यग्रे॒ मन॑सा॒ सं हि ज॒ग्मे।</p>
<p class="Shloka">सा बी॑भ॒त्सुर्गर्भ॑रसा॒ निवि॑द्धा॒ नम॑स्वन्त॒ इदु॑पवा॒कमी॑युः॥ १<span class="rvts2">.</span>१६४<span class="rvts2">.</span>०८</p>
<p class="Shloka">यु॒क्ता मा॒तासी॑द्धु॒रि दक्षि॑णाया॒ अति॑ष्ठ॒द्गर्भो॑ वृज॒नीष्व॒न्तः।</p>
<p class="Shloka">अमी॑मेद्व॒त्सो अनु॒ गाम॑पश्यद्विश्वरू॒प्यं॑ त्रि॒षु योज॑नेषु॥ १<span class="rvts2">.</span>१६४<span class="rvts2">.</span>०९</p>
<p class="Shloka">ति॒स्रो मा॒तॄस्त्रीन्पि॒तॄन्बिभ्र॒देक॑ ऊ॒र्ध्वस्त॑स्थौ॒ नेमव॑ ग्लापयन्ति।</p>
<p class="Shloka">म॒न्त्रय॑न्ते दि॒वो अ॒मुष्य॑ पृ॒ष्ठे वि॑श्व॒विदं॒ वाच॒मवि॑श्वमिन्वाम्॥ १<span class="rvts2">.</span>१६४<span class="rvts2">.</span>१०</p>
<p class="Shloka">द्वाद॑शारं न॒हि तज्जरा॑य॒ वर्व॑र्ति च॒क्रं परि॒ द्यामृ॒तस्य॑।</p>
<p class="Shloka">आ पु॒त्रा अ॑ग्ने मिथु॒नासो॒ अत्र॑ स॒प्त श॒तानि॑ विंश॒तिश्च॑ तस्थुः॥ १<span class="rvts2">.</span>१६४<span class="rvts2">.</span>११</p>
<p class="Shloka">पञ्च॑पादं पि॒तरं॒ द्वाद॑शाकृतिं दि॒व आ॑हु॒ परे॒ अर्धे॑ पुरी॒षिण॑म्।</p>
<p class="Shloka">अथे॒मे अ॒न्य उप॑रे विचक्ष॒णं स॒प्तच॑क्रे॒ षळ॑र आहु॒रर्पि॑तम्॥ १<span class="rvts2">.</span>१६४<span class="rvts2">.</span>१२</p>
<p class="Shloka">पञ्चा॑रे च॒क्रे प॑रि॒वर्त॑माने॒ तस्मि॒न्ना त॑स्थु॒र्भुव॑नानि॒ विश्वा॑।</p>
<p class="Shloka">तस्य॒ नाक्ष॑स्तप्यते॒ भूरि॑भारः स॒नादे॒व न शी॑र्यते॒ सना॑भिः॥ १<span class="rvts2">.</span>१६४<span class="rvts2">.</span>१३</p>
<p class="Shloka">सने॑मि च॒क्रम॒जरं॒ वि वा॑वृत उत्ता॒नायां॒ दश॑ यु॒क्ता व॑हन्ति।</p>
<p class="Shloka">सूर्य॑स्य॒ चक्षू॒ रज॑सै॒त्यावृ॑तं॒ तस्मि॒न्नार्पि॑ता॒ भुव॑नानि॒ विश्वा॑॥ १<span class="rvts2">.</span>१६४<span class="rvts2">.</span>१४</p>
<p class="Shloka">सा॒कं॒जानां॑ स॒प्तथ॑माहुरेक॒जं षळिद्य॒मा ऋष॑यो देव॒जा इति॑।</p>
<p class="Shloka">तेषा॑मि॒ष्टानि॒ विहि॑तानि धाम॒शः स्था॒त्रे रे॑जन्ते॒ विकृ॑तानि रूप॒शः॥ १<span class="rvts2">.</span>१६४<span class="rvts2">.</span>१५</p>
<p class="Shloka">स्त्रिय॑ स॒तीस्ताँ उ॑ मे पुं॒स आ॑हु॒ पश्य॑दक्ष॒ण्वान्न वि चे॑तद॒न्धः।</p>
<p class="Shloka">क॒विर्यः पु॒त्रः स ई॒मा चि॑केत॒ यस्ता वि॑जा॒नात्स पि॒तुष्पि॒तास॑त्॥ १<span class="rvts2">.</span>१६४<span class="rvts2">.</span>१६</p>
<p class="Shloka">अ॒वः परे॑ण प॒र ए॒नाव॑रेण प॒दा व॒त्सं बिभ्र॑ती॒ गौरुद॑स्थात्।</p>
<p class="Shloka">सा क॒द्रीची॒ कं स्वि॒दर्धं॒ परा॑गा॒त्क्व॑ स्वित्सूते न॒हि यू॒थे अ॒न्तः॥ १<span class="rvts2">.</span>१६४<span class="rvts2">.</span>१७</p>
<p class="Shloka">अ॒वः परे॑ण पि॒तरं॒ यो अ॑स्यानु॒वेद॑ प॒र ए॒नाव॑रेण।</p>
<p class="Shloka">क॒वी॒यमा॑न॒ क इ॒ह प्र वो॑चद्दे॒वं मन॒ कुतो॒ अधि॒ प्रजा॑तम्॥ १<span class="rvts2">.</span>१६४<span class="rvts2">.</span>१८</p>
<p class="Shloka">ये अ॒र्वाञ्च॒स्ताँ उ॒ परा॑च आहु॒र्ये परा॑ञ्च॒स्ताँ उ॑ अ॒र्वाच॑ आहुः।</p>
<p class="Shloka">इन्द्र॑श्च॒ या च॒क्रथु॑ सोम॒ तानि॑ धु॒रा न यु॒क्ता रज॑सो वहन्ति॥ १<span class="rvts2">.</span>१६४<span class="rvts2">.</span>१९</p>
<p class="Shloka">द्वा सु॑प॒र्णा स॒युजा॒ सखा॑या समा॒नं वृ॒क्षं परि॑ षस्वजाते।</p>
<p class="Shloka">तयो॑र॒न्यः पिप्प॑लं स्वा॒द्वत्त्यन॑श्नन्न॒न्यो अ॒भि चा॑कशीति॥ १<span class="rvts2">.</span>१६४<span class="rvts2">.</span>२०</p>
<p class="Shloka">यत्रा॑ सुप॒र्णा अ॒मृत॑स्य भा॒गमनि॑मेषं वि॒दथा॑भि॒स्वर॑न्ति।</p>
<p class="Shloka">इ॒नो विश्व॑स्य॒ भुव॑नस्य गो॒पाः स मा॒ धीर॒ पाक॒मत्रा वि॑वेश॥ १<span class="rvts2">.</span>१६४<span class="rvts2">.</span>२१</p>
<p class="Shloka">यस्मि॑न्वृ॒क्षे म॒ध्वद॑ सुप॒र्णा नि॑वि॒शन्ते॒ सुव॑ते॒ चाधि॒ विश्वे॑।</p>
<p class="Shloka">तस्येदा॑हु॒ पिप्प॑लं स्वा॒द्वग्रे॒ तन्नोन्न॑श॒द्यः पि॒तरं॒ न वेद॑॥ १<span class="rvts2">.</span>१६४<span class="rvts2">.</span>२२</p>
<p class="Shloka">यद्गा॑य॒त्रे अधि॑ गाय॒त्रमाहि॑तं॒ त्रैष्टु॑भाद्वा॒ त्रैष्टु॑भं नि॒रत॑क्षत।</p>
<p class="Shloka">यद्वा॒ जग॒ज्जग॒त्याहि॑तं प॒दं य इत्तद्वि॒दुस्ते अ॑मृत॒त्वमा॑नशुः॥ १<span class="rvts2">.</span>१६४<span class="rvts2">.</span>२३</p>
<p class="Shloka">गा॒य॒त्रेण॒ प्रति॑ मिमीते अ॒र्कम॒र्केण॒ साम॒ त्रैष्टु॑भेन वा॒कम्।</p>
<p class="Shloka">वा॒केन॑ वा॒कं द्वि॒पदा॒ चतु॑ष्पदा॒क्षरे॑ण मिमते स॒प्त वाणी॑॥ १<span class="rvts2">.</span>१६४<span class="rvts2">.</span>२४</p>
<p class="Shloka">जग॑ता॒ सिन्धुं॑ दि॒व्य॑स्तभायद्रथंत॒रे सूर्यं॒ पर्य॑पश्यत्।</p>
<p class="Shloka">गा॒य॒त्रस्य॑ स॒मिध॑स्ति॒स्र आ॑हु॒स्ततो॑ म॒ह्ना प्र रि॑रिचे महि॒त्वा॥ १<span class="rvts2">.</span>१६४<span class="rvts2">.</span>२५</p>
<p class="Shloka">उप॑ ह्वये सु॒दुघां॑ धे॒नुमे॒तां सु॒हस्तो॑ गो॒धुगु॒त दो॑हदेनाम्।</p>
<p class="Shloka">श्रेष्ठं॑ स॒वं स॑वि॒ता सा॑विषन्नो॒ऽभी॑द्धो घ॒र्मस्तदु॒ षु प्र वो॑चम्॥ १<span class="rvts2">.</span>१६४<span class="rvts2">.</span>२६</p>
<p class="Shloka">हि॒ङ्कृ॒ण्व॒ती व॑सु॒पत्नी॒ वसू॑नां व॒त्समि॒च्छन्ती॒ मन॑सा॒भ्यागा॑त्।</p>
<p class="Shloka">दु॒हाम॒श्विभ्यां॒ पयो॑ अ॒घ्न्येयं सा व॑र्धतां मह॒ते सौभ॑गाय॥ १<span class="rvts2">.</span>१६४<span class="rvts2">.</span>२७</p>
<p class="Shloka">गौर॑मीमे॒दनु॑ व॒त्सं मि॒षन्तं॑ मू॒र्धानं॒ हिङ्ङ॑कृणो॒न्मात॒वा उ॑।</p>
<p class="Shloka">सृक्वा॑णं घ॒र्मम॒भि वा॑वशा॒ना मिमा॑ति मा॒युं पय॑ते॒ पयो॑भिः॥ १<span class="rvts2">.</span>१६४<span class="rvts2">.</span>२८</p>
<p class="Shloka">अ॒यं स शि॑ङ्क्ते॒ येन॒ गौर॒भीवृ॑ता॒ मिमा॑ति मा॒युं ध्व॒सना॒वधि॑ श्रि॒ता।</p>
<p class="Shloka">सा चि॒त्तिभि॒र्नि हि च॒कार॒ मर्त्यं॑ वि॒द्युद्भव॑न्ती॒ प्रति॑ व॒व्रिमौ॑हत॥ १<span class="rvts2">.</span>१६४<span class="rvts2">.</span>२९</p>
<p class="Shloka">अ॒नच्छ॑ये तु॒रगा॑तु जी॒वमेज॑द्ध्रु॒वं मध्य॒ आ प॒स्त्या॑नाम्।</p>
<p class="Shloka">जी॒वो मृ॒तस्य॑ चरति स्व॒धाभि॒रम॑र्त्यो॒ मर्त्ये॑ना॒ सयो॑निः॥ १<span class="rvts2">.</span>१६४<span class="rvts2">.</span>३०</p>
<p class="Shloka">अप॑श्यं गो॒पामनि॑पद्यमान॒मा च॒ परा॑ च प॒थिभि॒श्चर॑न्तम्।</p>
<p class="Shloka">स स॒ध्रीची॒ स विषू॑ची॒र्वसा॑न॒ आ व॑रीवर्ति॒ भुव॑नेष्व॒न्तः॥ १<span class="rvts2">.</span>१६४<span class="rvts2">.</span>३१</p>
<p class="Shloka">य ईं॑ च॒कार॒ न सो अ॒स्य वे॑द॒ य ईं॑ द॒दर्श॒ हिरु॒गिन्नु तस्मा॑त्।</p>
<p class="Shloka">स मा॒तुर्योना॒ परि॑वीतो अ॒न्तर्ब॑हुप्र॒जा निरृ॑ति॒मा वि॑वेश॥ १<span class="rvts2">.</span>१६४<span class="rvts2">.</span>३२</p>
<p class="Shloka">द्यौर्मे॑ पि॒ता ज॑नि॒ता नाभि॒रत्र॒ बन्धु॑र्मे मा॒ता पृ॑थि॒वी म॒हीयम्।</p>
<p class="Shloka">उ॒त्ता॒नयो॑श्च॒म्वो॒३र्योनि॑र॒न्तरत्रा॑ पि॒ता दु॑हि॒तुर्गर्भ॒माधा॑त्॥ १<span class="rvts2">.</span>१६४<span class="rvts2">.</span>३३</p>
<p class="Shloka">पृ॒च्छामि॑ त्वा॒ पर॒मन्तं॑ पृथि॒व्याः पृ॒च्छामि॒ यत्र॒ भुव॑नस्य॒ नाभि॑।</p>
<p class="Shloka">पृ॒च्छामि॑ त्वा॒ वृष्णो॒ अश्व॑स्य॒ रेत॑ पृ॒च्छामि॑ वा॒चः प॑र॒मं व्यो॑म॥ १<span class="rvts2">.</span>१६४<span class="rvts2">.</span>३४</p>
<p class="Shloka">इ॒यं वेदि॒ परो॒ अन्त॑ पृथि॒व्या अ॒यं य॒ज्ञो भुव॑नस्य॒ नाभि॑।</p>
<p class="Shloka">अ॒यं सोमो॒ वृष्णो॒ अश्व॑स्य॒ रेतो॑ ब्र॒ह्मायं वा॒चः प॑र॒मं व्यो॑म॥ १<span class="rvts2">.</span>१६४<span class="rvts2">.</span>३५</p>
<p class="Shloka">स॒प्तार्ध॑ग॒र्भा भुव॑नस्य॒ रेतो॒ विष्णो॑स्तिष्ठन्ति प्र॒दिशा॒ विध॑र्मणि।</p>
<p class="Shloka">ते धी॒तिभि॒र्मन॑सा॒ ते वि॑प॒श्चित॑ परि॒भुव॒ परि॑ भवन्ति वि॒श्वत॑॥ १<span class="rvts2">.</span>१६४<span class="rvts2">.</span>३६</p>
<p class="Shloka">न वि जा॑नामि॒ यदि॑वे॒दमस्मि॑ नि॒ण्यः संन॑द्धो॒ मन॑सा चरामि।</p>
<p class="Shloka">य॒दा माग॑न्प्रथम॒जा ऋ॒तस्यादिद्वा॒चो अ॑श्नुवे भा॒गम॒स्याः॥ १<span class="rvts2">.</span>१६४<span class="rvts2">.</span>३७</p>
<p class="Shloka">अपा॒ङ्प्राङे॑ति स्व॒धया॑ गृभी॒तोऽम॑र्त्यो॒ मर्त्ये॑ना॒ सयो॑निः।</p>
<p class="Shloka">ता शश्व॑न्ता विषू॒चीना॑ वि॒यन्ता॒ न्य१न्यं चि॒क्युर्न नि चि॑क्युर॒न्यम्॥ १<span class="rvts2">.</span>१६४<span class="rvts2">.</span>३८</p>
<p class="Shloka">ऋ॒चो अ॒क्षरे॑ पर॒मे व्यो॑म॒न्यस्मि॑न्दे॒वा अधि॒ विश्वे॑ निषे॒दुः।</p>
<p class="Shloka">यस्तन्न वेद॒ किमृ॒चा क॑रिष्यति॒ य इत्तद्वि॒दुस्त इ॒मे समा॑सते॥ १<span class="rvts2">.</span>१६४<span class="rvts2">.</span>३९</p>
<p class="Shloka">सू॒य॒व॒साद्भग॑वती॒ हि भू॒या अथो॑ व॒यं भग॑वन्तः स्याम।</p>
<p class="Shloka">अ॒द्धि तृण॑मघ्न्ये विश्व॒दानीं॒ पिब॑ शु॒द्धमु॑द॒कमा॒चर॑न्ती॥ १<span class="rvts2">.</span>१६४<span class="rvts2">.</span>४०</p>
<p class="Shloka">गौ॒रीर्मि॑माय सलि॒लानि॒ तक्ष॒त्येक॑पदी द्वि॒पदी॒ सा चतु॑ष्पदी।</p>
<p class="Shloka">अ॒ष्टाप॑दी॒ नव॑पदी बभू॒वुषी॑ स॒हस्रा॑क्षरा पर॒मे व्यो॑मन्॥ १<span class="rvts2">.</span>१६४<span class="rvts2">.</span>४१</p>
<p class="Shloka">तस्या॑ समु॒द्रा अधि॒ वि क्ष॑रन्ति॒ तेन॑ जीवन्ति प्र॒दिश॒श्चत॑स्रः।</p>
<p class="Shloka">तत॑ क्षरत्य॒क्षरं॒ तद्विश्व॒मुप॑ जीवति॥ १<span class="rvts2">.</span>१६४<span class="rvts2">.</span>४२</p>
<p class="Shloka">श॒क॒मयं॑ धू॒ममा॒राद॑पश्यं विषू॒वता॑ प॒र ए॒नाव॑रेण।</p>
<p class="Shloka">उ॒क्षाणं॒ पृश्नि॑मपचन्त वी॒रास्तानि॒ धर्मा॑णि प्रथ॒मान्या॑सन्॥ १<span class="rvts2">.</span>१६४<span class="rvts2">.</span>४३</p>
<p class="Shloka">त्रय॑ के॒शिन॑ ऋतु॒था वि च॑क्षते संवत्स॒रे व॑पत॒ एक॑ एषाम्।</p>
<p class="Shloka">विश्व॒मेको॑ अ॒भि च॑ष्टे॒ शची॑भि॒र्ध्राजि॒रेक॑स्य ददृशे॒ न रू॒पम्॥ १<span class="rvts2">.</span>१६४<span class="rvts2">.</span>४४</p>
<p class="Shloka">च॒त्वारि॒ वाक्परि॑मिता प॒दानि॒ तानि॑ विदुर्ब्राह्म॒णा ये म॑नी॒षिण॑।</p>
<p class="Shloka">गुहा॒ त्रीणि॒ निहि॑ता॒ नेङ्ग॑यन्ति तु॒रीयं॑ वा॒चो म॑नु॒ष्या॑ वदन्ति॥ १<span class="rvts2">.</span>१६४<span class="rvts2">.</span>४५</p>
<p class="Shloka">इन्द्रं॑ मि॒त्रं वरु॑णम॒ग्निमा॑हु॒रथो॑ दि॒व्यः स सु॑प॒र्णो ग॒रुत्मा॑न्।</p>
<p class="Shloka">एकं॒ सद्विप्रा॑ बहु॒धा व॑दन्त्य॒ग्निं य॒मं मा॑त॒रिश्वा॑नमाहुः॥ १<span class="rvts2">.</span>१६४<span class="rvts2">.</span>४६</p>
<p class="Shloka">कृ॒ष्णं नि॒यानं॒ हर॑यः सुप॒र्णा अ॒पो वसा॑ना॒ दिव॒मुत्प॑तन्ति।</p>
<p class="Shloka">त आव॑वृत्र॒न्सद॑नादृ॒तस्यादिद्घृ॒तेन॑ पृथि॒वी व्यु॑द्यते॥ १<span class="rvts2">.</span>१६४<span class="rvts2">.</span>४७</p>
<p class="Shloka">द्वाद॑श प्र॒धय॑श्च॒क्रमेकं॒ त्रीणि॒ नभ्या॑नि॒ क उ॒ तच्चि॑केत।</p>
<p class="Shloka">तस्मि॑न्सा॒कं त्रि॑श॒ता न श॒ङ्कवो॑ऽर्पि॒ताः ष॒ष्टिर्न च॑लाच॒लास॑॥ १<span class="rvts2">.</span>१६४<span class="rvts2">.</span>४८</p>
<p class="Shloka">यस्ते॒ स्तन॑ शश॒यो यो म॑यो॒भूर्येन॒ विश्वा॒ पुष्य॑सि॒ वार्या॑णि।</p>
<p class="Shloka">यो र॑त्न॒धा व॑सु॒विद्यः सु॒दत्र॒ सर॑स्वति॒ तमि॒ह धात॑वे कः॥ १<span class="rvts2">.</span>१६४<span class="rvts2">.</span>४९</p>
<p class="Shloka">य॒ज्ञेन॑ य॒ज्ञम॑यजन्त दे॒वास्तानि॒ धर्मा॑णि प्रथ॒मान्या॑सन्।</p>
<p class="Shloka">ते ह॒ नाकं॑ महि॒मान॑ सचन्त॒ यत्र॒ पूर्वे॑ सा॒ध्याः सन्ति॑ दे॒वाः॥ १<span class="rvts2">.</span>१६४<span class="rvts2">.</span>५०</p>
<p class="Shloka">स॒मा॒नमे॒तदु॑द॒कमुच्चैत्यव॒ चाह॑भिः।</p>
<p class="Shloka">भूमिं॑ प॒र्जन्या॒ जिन्व॑न्ति॒ दिवं॑ जिन्वन्त्य॒ग्नय॑॥ १<span class="rvts2">.</span>१६४<span class="rvts2">.</span>५१</p>
<p class="Shloka">दि॒व्यं सु॑प॒र्णं वा॑य॒सं बृ॒हन्त॑म॒पां गर्भं॑ दर्श॒तमोष॑धीनाम्।</p>
<p class="Shloka">अ॒भी॒प॒तो वृ॒ष्टिभि॑स्त॒र्पय॑न्तं॒ सर॑स्वन्त॒मव॑से जोहवीमि॥ १<span class="rvts2">.</span>१६४<span class="rvts2">.</span>५२</p>
<p class="Sub-Heading">सूक्त</p>
<p class="Shloka">कया॑ शु॒भा सव॑यस॒ सनी॑ळाः समा॒न्या म॒रुत॒ सं मि॑मिक्षुः।</p>
<p class="Shloka">कया॑ म॒ती कुत॒ एता॑स ए॒तेऽर्च॑न्ति॒ शुष्मं॒ वृष॑णो वसू॒या॥ १<span class="rvts2">.</span>१६५<span class="rvts2">.</span>०१</p>
<p class="Shloka">कस्य॒ ब्रह्मा॑णि जुजुषु॒र्युवा॑न॒ को अ॑ध्व॒रे म॒रुत॒ आ व॑वर्त।</p>
<p class="Shloka">श्ये॒नाँ इ॑व॒ ध्रज॑तो अ॒न्तरि॑क्षे॒ केन॑ म॒हा मन॑सा रीरमाम॥ १<span class="rvts2">.</span>१६५<span class="rvts2">.</span>०२</p>
<p class="Shloka">कुत॒स्त्वमि॑न्द्र॒ माहि॑न॒ सन्नेको॑ यासि सत्पते॒ किं त॑ इ॒त्था।</p>
<p class="Shloka">सं पृ॑च्छसे समरा॒णः शु॑भा॒नैर्वो॒चेस्तन्नो॑ हरिवो॒ यत्ते॑ अ॒स्मे॥ १<span class="rvts2">.</span>१६५<span class="rvts2">.</span>०३</p>
<p class="Shloka">ब्रह्मा॑णि मे म॒तय॒ शं सु॒तास॒ शुष्म॑ इयर्ति॒ प्रभृ॑तो मे॒ अद्रि॑।</p>
<p class="Shloka">आ शा॑सते॒ प्रति॑ हर्यन्त्यु॒क्थेमा हरी॑ वहत॒स्ता नो॒ अच्छ॑॥ १<span class="rvts2">.</span>१६५<span class="rvts2">.</span>०४</p>
<p class="Shloka">अतो॑ व॒यम॑न्त॒मेभि॑र्युजा॒नाः स्वक्ष॑त्रेभिस्त॒न्व१ः शुम्भ॑मानाः।</p>
<p class="Shloka">महो॑भि॒रेताँ॒ उप॑ युज्महे॒ न्विन्द्र॑ स्व॒धामनु॒ हि नो॑ ब॒भूथ॑॥ १<span class="rvts2">.</span>१६५<span class="rvts2">.</span>०५</p>
<p class="Shloka">क्व१ स्या वो॑ मरुतः स्व॒धासी॒द्यन्मामेकं॑ स॒मध॑त्ताहि॒हत्ये॑।</p>
<p class="Shloka">अ॒हं ह्यु१ग्रस्त॑वि॒षस्तुवि॑ष्मा॒न्विश्व॑स्य॒ शत्रो॒रन॑मं वध॒स्नैः॥ १<span class="rvts2">.</span>१६५<span class="rvts2">.</span>०६</p>
<p class="Shloka">भूरि॑ चकर्थ॒ युज्ये॑भिर॒स्मे स॑मा॒नेभि॑र्वृषभ॒ पौंस्ये॑भिः।</p>
<p class="Shloka">भूरी॑णि॒ हि कृ॒णवा॑मा शवि॒ष्ठेन्द्र॒ क्रत्वा॑ मरुतो॒ यद्वशा॑म॥ १<span class="rvts2">.</span>१६५<span class="rvts2">.</span>०७</p>
<p class="Shloka">वधीं॑ वृ॒त्रं म॑रुत इन्द्रि॒येण॒ स्वेन॒ भामे॑न तवि॒षो ब॑भू॒वान्।</p>
<p class="Shloka">अ॒हमे॒ता मन॑वे वि॒श्वश्च॑न्द्राः सु॒गा अ॒पश्च॑कर॒ वज्र॑बाहुः॥ १<span class="rvts2">.</span>१६५<span class="rvts2">.</span>०८</p>
<p class="Shloka">अनु॑त्त॒मा ते॑ मघव॒न्नकि॒र्नु न त्वावाँ॑ अस्ति दे॒वता॒ विदा॑नः।</p>
<p class="Shloka">न जाय॑मानो॒ नश॑ते॒ न जा॒तो यानि॑ करि॒ष्या कृ॑णु॒हि प्र॑वृद्ध॥ १<span class="rvts2">.</span>१६५<span class="rvts2">.</span>०९</p>
<p class="Shloka">एक॑स्य चिन्मे वि॒भ्व१स्त्वोजो॒ या नु द॑धृ॒ष्वान्कृ॒णवै॑ मनी॒षा।</p>
<p class="Shloka">अ॒हं ह्यु१ग्रो म॑रुतो॒ विदा॑नो॒ यानि॒ च्यव॒मिन्द्र॒ इदी॑श एषाम्॥ १<span class="rvts2">.</span>१६५<span class="rvts2">.</span>१०</p>
<p class="Shloka">अम॑न्दन्मा मरुत॒ स्तोमो॒ अत्र॒ यन्मे॑ नर॒ श्रुत्यं॒ ब्रह्म॑ च॒क्र।</p>
<p class="Shloka">इन्द्रा॑य॒ वृष्णे॒ सुम॑खाय॒ मह्यं॒ सख्ये॒ सखा॑यस्त॒न्वे॑ त॒नूभि॑॥ १<span class="rvts2">.</span>१६५<span class="rvts2">.</span>११</p>
<p class="Shloka">ए॒वेदे॒ते प्रति॑ मा॒ रोच॑माना॒ अने॑द्य॒ श्रव॒ एषो॒ दधा॑नाः।</p>
<p class="Shloka">सं॒चक्ष्या॑ मरुतश्च॒न्द्रव॑र्णा॒ अच्छा॑न्त मे छ॒दया॑था च नू॒नम्॥ १<span class="rvts2">.</span>१६५<span class="rvts2">.</span>१२</p>
<p class="Shloka">को न्वत्र॑ मरुतो मामहे व॒ प्र या॑तन॒ सखीँ॒रच्छा॑ सखायः।</p>
<p class="Shloka">मन्मा॑नि चित्रा अपिवा॒तय॑न्त ए॒षां भू॑त॒ नवे॑दा म ऋ॒ताना॑म्॥ १<span class="rvts2">.</span>१६५<span class="rvts2">.</span>१३</p>
<p class="Shloka">आ यद्दु॑व॒स्याद्दु॒वसे॒ न का॒रुर॒स्माञ्च॒क्रे मा॒न्यस्य॑ मे॒धा।</p>
<p class="Shloka">ओ षु व॑र्त्त मरुतो॒ विप्र॒मच्छे॒मा ब्रह्मा॑णि जरि॒ता वो॑ अर्चत्॥ १<span class="rvts2">.</span>१६५<span class="rvts2">.</span>१४</p>
<p class="Shloka">ए॒ष व॒ स्तोमो॑ मरुत इ॒यं गीर्मा॑न्दा॒र्यस्य॑ मा॒न्यस्य॑ का॒रोः।</p>
<p class="Shloka">एषा या॑सीष्ट त॒न्वे॑ व॒यां वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१६५<span class="rvts2">.</span>१५</p>
<p class="Sub-Heading">सूक्त</p>
<p class="Shloka">तन्नु वो॑चाम रभ॒साय॒ जन्म॑ने॒ पूर्वं॑ महि॒त्वं वृ॑ष॒भस्य॑ के॒तवे॑।</p>
<p class="Shloka">ऐ॒धेव॒ याम॑न्मरुतस्तुविष्वणो यु॒धेव॑ शक्रास्तवि॒षाणि॑ कर्तन॥ १<span class="rvts2">.</span>१६६<span class="rvts2">.</span>०१</p>
<p class="Shloka">नित्यं॒ न सू॒नुं मधु॒ बिभ्र॑त॒ उप॒ क्रीळ॑न्ति क्री॒ळा वि॒दथे॑षु॒ घृष्व॑यः।</p>
<p class="Shloka">नक्ष॑न्ति रु॒द्रा अव॑सा नम॒स्विनं॒ न म॑र्धन्ति॒ स्वत॑वसो हवि॒ष्कृत॑म्॥ १<span class="rvts2">.</span>१६६<span class="rvts2">.</span>०२</p>
<p class="Shloka">यस्मा॒ ऊमा॑सो अ॒मृता॒ अरा॑सत रा॒यस्पोषं॑ च ह॒विषा॑ ददा॒शुषे॑।</p>
<p class="Shloka">उ॒क्षन्त्य॑स्मै म॒रुतो॑ हि॒ता इ॑व पु॒रू रजां॑सि॒ पय॑सा मयो॒भुव॑॥ १<span class="rvts2">.</span>१६६<span class="rvts2">.</span>०३</p>
<p class="Shloka">आ ये रजां॑सि॒ तवि॑षीभि॒रव्य॑त॒ प्र व॒ एवा॑स॒ स्वय॑तासो अध्रजन्।</p>
<p class="Shloka">भय॑न्ते॒ विश्वा॒ भुव॑नानि ह॒र्म्या चि॒त्रो वो॒ याम॒ प्रय॑तास्वृ॒ष्टिषु॑॥ १<span class="rvts2">.</span>१६६<span class="rvts2">.</span>०४</p>
<p class="Shloka">यत्त्वे॒षया॑मा न॒दय॑न्त॒ पर्व॑तान्दि॒वो वा॑ पृ॒ष्ठं नर्या॒ अचु॑च्यवुः।</p>
<p class="Shloka">विश्वो॑ वो॒ अज्म॑न्भयते॒ वन॒स्पती॑ रथी॒यन्ती॑व॒ प्र जि॑हीत॒ ओष॑धिः॥ १<span class="rvts2">.</span>१६६<span class="rvts2">.</span>०५</p>
<p class="Shloka">यू॒यं न॑ उग्रा मरुतः सुचे॒तुनारि॑ष्टग्रामाः सुम॒तिं पि॑पर्तन।</p>
<p class="Shloka">यत्रा॑ वो दि॒द्युद्रद॑ति॒ क्रिवि॑र्दती रि॒णाति॑ प॒श्वः सुधि॑तेव ब॒र्हणा॑॥ १<span class="rvts2">.</span>१६६<span class="rvts2">.</span>०६</p>
<p class="Shloka">प्र स्क॒म्भदे॑ष्णा अनव॒भ्ररा॑धसोऽलातृ॒णासो॑ वि॒दथे॑षु॒ सुष्टु॑ताः।</p>
<p class="Shloka">अर्च॑न्त्य॒र्कं म॑दि॒रस्य॑ पी॒तये॑ वि॒दुर्वी॒रस्य॑ प्रथ॒मानि॒ पौंस्या॑॥ १<span class="rvts2">.</span>१६६<span class="rvts2">.</span>०७</p>
<p class="Shloka">श॒तभु॑जिभि॒स्तम॒भिह्रु॑तेर॒घात्पू॒र्भी र॑क्षता मरुतो॒ यमाव॑त।</p>
<p class="Shloka">जनं॒ यमु॑ग्रास्तवसो विरप्शिनः पा॒थना॒ शंसा॒त्तन॑यस्य पु॒ष्टिषु॑॥ १<span class="rvts2">.</span>१६६<span class="rvts2">.</span>०८</p>
<p class="Shloka">विश्वा॑नि भ॒द्रा म॑रुतो॒ रथे॑षु वो मिथ॒स्पृध्ये॑व तवि॒षाण्याहि॑ता।</p>
<p class="Shloka">अंसे॒ष्वा व॒ प्रप॑थेषु खा॒दयोऽक्षो॑ वश्च॒क्रा स॒मया॒ वि वा॑वृते॥ १<span class="rvts2">.</span>१६६<span class="rvts2">.</span>०९</p>
<p class="Shloka">भूरी॑णि भ॒द्रा नर्ये॑षु बा॒हुषु॒ वक्ष॑स्सु रु॒क्मा र॑भ॒सासो॑ अ॒ञ्जय॑।</p>
<p class="Shloka">अंसे॒ष्वेता॑ प॒विषु॑ क्षु॒रा अधि॒ वयो॒ न प॒क्षान्व्यनु॒ श्रियो॑ धिरे॥ १<span class="rvts2">.</span>१६६<span class="rvts2">.</span>१०</p>
<p class="Shloka">म॒हान्तो॑ म॒ह्ना वि॒भ्वो॒३ विभू॑तयो दूरे॒दृशो॒ ये दि॒व्या इ॑व॒ स्तृभि॑।</p>
<p class="Shloka">म॒न्द्राः सु॑जि॒ह्वाः स्वरि॑तार आ॒सभि॒ सम्मि॑श्ला॒ इन्द्रे॑ म॒रुत॑ परि॒ष्टुभ॑॥ १<span class="rvts2">.</span>१६६<span class="rvts2">.</span>११</p>
<p class="Shloka">तद्व॑ सुजाता मरुतो महित्व॒नं दी॒र्घं वो॑ दा॒त्रमदि॑तेरिव व्र॒तम्।</p>
<p class="Shloka">इन्द्र॑श्च॒न त्यज॑सा॒ वि ह्रु॑णाति॒ तज्जना॑य॒ यस्मै॑ सु॒कृते॒ अरा॑ध्वम्॥ १<span class="rvts2">.</span>१६६<span class="rvts2">.</span>१२</p>
<p class="Shloka">तद्वो॑ जामि॒त्वं म॑रुत॒ परे॑ यु॒गे पु॒रू यच्छंस॑ममृतास॒ आव॑त।</p>
<p class="Shloka">अ॒या धि॒या मन॑वे श्रु॒ष्टिमाव्या॑ सा॒कं नरो॑ दं॒सनै॒रा चि॑कित्रिरे॥ १<span class="rvts2">.</span>१६६<span class="rvts2">.</span>१३</p>
<p class="Shloka">येन॑ दी॒र्घं म॑रुतः शू॒शवा॑म यु॒ष्माके॑न॒ परी॑णसा तुरासः।</p>
<p class="Shloka">आ यत्त॒तन॑न्वृ॒जने॒ जना॑स ए॒भिर्य॒ज्ञेभि॒स्तद॒भीष्टि॑मश्याम्॥ १<span class="rvts2">.</span>१६६<span class="rvts2">.</span>१४</p>
<p class="Shloka">ए॒ष व॒ स्तोमो॑ मरुत इ॒यं गीर्मा॑न्दा॒र्यस्य॑ मा॒न्यस्य॑ का॒रोः।</p>
<p class="Shloka">एषा या॑सीष्ट त॒न्वे॑ व॒यां वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१६६<span class="rvts2">.</span>१५</p>
<p class="Sub-Heading">सूक्त</p>
<p class="Shloka">स॒हस्रं॑ त इन्द्रो॒तयो॑ नः स॒हस्र॒मिषो॑ हरिवो गू॒र्तत॑माः।</p>
<p class="Shloka">स॒हस्रं॒ रायो॑ माद॒यध्यै॑ सह॒स्रिण॒ उप॑ नो यन्तु॒ वाजा॑॥ १<span class="rvts2">.</span>१६७<span class="rvts2">.</span>०१</p>
<p class="Shloka">आ नोऽवो॑भिर्म॒रुतो॑ या॒न्त्वच्छा॒ ज्येष्ठे॑भिर्वा बृ॒हद्दि॑वैः सुमा॒याः।</p>
<p class="Shloka">अध॒ यदे॑षां नि॒युत॑ पर॒माः स॑मु॒द्रस्य॑ चिद्ध॒नय॑न्त पा॒रे॥ १<span class="rvts2">.</span>१६७<span class="rvts2">.</span>०२</p>
<p class="Shloka">मि॒म्यक्ष॒ येषु॒ सुधि॑ता घृ॒ताची॒ हिर॑ण्यनिर्णि॒गुप॑रा॒ न ऋ॒ष्टिः।</p>
<p class="Shloka">गुहा॒ चर॑न्ती॒ मनु॑षो॒ न योषा॑ स॒भाव॑ती विद॒थ्ये॑व॒ सं वाक्॥ १<span class="rvts2">.</span>१६७<span class="rvts2">.</span>०३</p>
<p class="Shloka">परा॑ शु॒भ्रा अ॒यासो॑ य॒व्या सा॑धार॒ण्येव॑ म॒रुतो॑ मिमिक्षुः।</p>
<p class="Shloka">न रो॑द॒सी अप॑ नुदन्त घो॒रा जु॒षन्त॒ वृधं॑ स॒ख्याय॑ दे॒वाः॥ १<span class="rvts2">.</span>१६७<span class="rvts2">.</span>०४</p>
<p class="Shloka">जोष॒द्यदी॑मसु॒र्या॑ स॒चध्यै॒ विषि॑तस्तुका रोद॒सी नृ॒मणा॑।</p>
<p class="Shloka">आ सू॒र्येव॑ विध॒तो रथं॑ गात्त्वे॒षप्र॑तीका॒ नभ॑सो॒ नेत्या॥ १<span class="rvts2">.</span>१६७<span class="rvts2">.</span>०५</p>
<p class="Shloka">आस्था॑पयन्त युव॒तिं युवा॑नः शु॒भे निमि॑श्लां वि॒दथे॑षु प॒ज्राम्।</p>
<p class="Shloka">अ॒र्को यद्वो॑ मरुतो ह॒विष्मा॒न्गाय॑द्गा॒थं सु॒तसो॑मो दुव॒स्यन्॥ १<span class="rvts2">.</span>१६७<span class="rvts2">.</span>०६</p>
<p class="Shloka">प्र तं वि॑वक्मि॒ वक्म्यो॒ य ए॑षां म॒रुतां॑ महि॒मा स॒त्यो अस्ति॑।</p>
<p class="Shloka">सचा॒ यदीं॒ वृष॑मणा अहं॒युः स्थि॒रा चि॒ज्जनी॒र्वह॑ते सुभा॒गाः॥ १<span class="rvts2">.</span>१६७<span class="rvts2">.</span>०७</p>
<p class="Shloka">पान्ति॑ मि॒त्रावरु॑णावव॒द्याच्चय॑त ईमर्य॒मो अप्र॑शस्तान्।</p>
<p class="Shloka">उ॒त च्य॑वन्ते॒ अच्यु॑ता ध्रु॒वाणि॑ वावृ॒ध ईं॑ मरुतो॒ दाति॑वारः॥ १<span class="rvts2">.</span>१६७<span class="rvts2">.</span>०८</p>
<p class="Shloka">न॒ही नु वो॑ मरुतो॒ अन्त्य॒स्मे आ॒रात्ता॑च्चि॒च्छव॑सो॒ अन्त॑मा॒पुः।</p>
<p class="Shloka">ते धृ॒ष्णुना॒ शव॑सा शूशु॒वांसोऽर्णो॒ न द्वेषो॑ धृष॒ता परि॑ ष्ठुः॥ १<span class="rvts2">.</span>१६७<span class="rvts2">.</span>०९</p>
<p class="Shloka">व॒यम॒द्येन्द्र॑स्य॒ प्रेष्ठा॑ व॒यं श्वो वो॑चेमहि सम॒र्ये।</p>
<p class="Shloka">व॒यं पु॒रा महि॑ च नो॒ अनु॒ द्यून्तन्न॑ ऋभु॒क्षा न॒रामनु॑ ष्यात्॥ १<span class="rvts2">.</span>१६७<span class="rvts2">.</span>१०</p>
<p class="Shloka">ए॒ष व॒ स्तोमो॑ मरुत इ॒यं गीर्मा॑न्दा॒र्यस्य॑ मा॒न्यस्य॑ का॒रोः।</p>
<p class="Shloka">एषा या॑सीष्ट त॒न्वे॑ व॒यां वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१६७<span class="rvts2">.</span>११</p>
<p class="Sub-Heading">सूक्त</p>
<p class="Shloka">य॒ज्ञाय॑ज्ञा वः सम॒ना तु॑तु॒र्वणि॒र्धियं॑धियं वो देव॒या उ॑ दधिध्वे।</p>
<p class="Shloka">आ वो॒ऽर्वाच॑ सुवि॒ताय॒ रोद॑स्योर्म॒हे व॑वृत्या॒मव॑से सुवृ॒क्तिभि॑॥ १<span class="rvts2">.</span>१६८<span class="rvts2">.</span>०१</p>
<p class="Shloka">व॒व्रासो॒ न ये स्व॒जाः स्वत॑वस॒ इषं॒ स्व॑रभि॒जाय॑न्त॒ धूत॑यः।</p>
<p class="Shloka">स॒ह॒स्रिया॑सो अ॒पां नोर्मय॑ आ॒सा गावो॒ वन्द्या॑सो॒ नोक्षण॑॥ १<span class="rvts2">.</span>१६८<span class="rvts2">.</span>०२</p>
<p class="Shloka">सोमा॑सो॒ न ये सु॒तास्तृ॒प्तांश॑वो हृ॒त्सु पी॒तासो॑ दु॒वसो॒ नास॑ते।</p>
<p class="Shloka">ऐषा॒मंसे॑षु र॒म्भिणी॑व रारभे॒ हस्ते॑षु खा॒दिश्च॑ कृ॒तिश्च॒ सं द॑धे॥ १<span class="rvts2">.</span>१६८<span class="rvts2">.</span>०३</p>
<p class="Shloka">अव॒ स्वयु॑क्ता दि॒व आ वृथा॑ ययु॒रम॑र्त्या॒ कश॑या चोदत॒ त्मना॑।</p>
<p class="Shloka">अ॒रे॒णव॑स्तुविजा॒ता अ॑चुच्यवुर्दृ॒ळ्हानि॑ चिन्म॒रुतो॒ भ्राज॑दृष्टयः॥ १<span class="rvts2">.</span>१६८<span class="rvts2">.</span>०४</p>
<p class="Shloka">को वो॒ऽन्तर्म॑रुत ऋष्टिविद्युतो॒ रेज॑ति॒ त्मना॒ हन्वे॑व जि॒ह्वया॑।</p>
<p class="Shloka">ध॒न्व॒च्युत॑ इ॒षां न याम॑नि पुरु॒प्रैषा॑ अह॒न्यो॒३ नैत॑शः॥ १<span class="rvts2">.</span>१६८<span class="rvts2">.</span>०५</p>
<p class="Shloka">क्व॑ स्विद॒स्य रज॑सो म॒हस्परं॒ क्वाव॑रं मरुतो॒ यस्मि॑न्नाय॒य।</p>
<p class="Shloka">यच्च्या॒वय॑थ विथु॒रेव॒ संहि॑तं॒ व्यद्रि॑णा पतथ त्वे॒षम॑र्ण॒वम्॥ १<span class="rvts2">.</span>१६८<span class="rvts2">.</span>०६</p>
<p class="Shloka">सा॒तिर्न वोऽम॑वती॒ स्व॑र्वती त्वे॒षा विपा॑का मरुत॒ पिपि॑ष्वती।</p>
<p class="Shloka">भ॒द्रा वो॑ रा॒तिः पृ॑ण॒तो न दक्षि॑णा पृथु॒ज्रयी॑ असु॒र्ये॑व॒ जञ्ज॑ती॥ १<span class="rvts2">.</span>१६८<span class="rvts2">.</span>०७</p>
<p class="Shloka">प्रति॑ ष्टोभन्ति॒ सिन्ध॑वः प॒विभ्यो॒ यद॒भ्रियां॒ वाच॑मुदी॒रय॑न्ति।</p>
<p class="Shloka">अव॑ स्मयन्त वि॒द्युत॑ पृथि॒व्यां यदी॑ घृ॒तं म॒रुत॑ प्रुष्णु॒वन्ति॑॥ १<span class="rvts2">.</span>१६८<span class="rvts2">.</span>०८</p>
<p class="Shloka">असू॑त॒ पृश्नि॑र्मह॒ते रणा॑य त्वे॒षम॒यासां॑ म॒रुता॒मनी॑कम्।</p>
<p class="Shloka">ते स॑प्स॒रासो॑ऽजनय॒न्ताभ्व॒मादित्स्व॒धामि॑षि॒रां पर्य॑पश्यन्॥ १<span class="rvts2">.</span>१६८<span class="rvts2">.</span>०९</p>
<p class="Shloka">ए॒ष व॒  स्तोमो॑ मरुत इ॒यं गीर्मा॑न्दा॒र्यस्य॑ मा॒न्यस्य॑ का॒रोः।</p>
<p class="Shloka">एषा या॑सीष्ट त॒न्वे॑ व॒यां वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१६८<span class="rvts2">.</span>१०</p>
<p class="Sub-Heading">सूक्त</p>
<p class="Shloka">म॒हश्चि॒त्त्वमि॑न्द्र य॒त ए॒तान्म॒हश्चि॑दसि॒ त्यज॑सो वरू॒ता।</p>
<p class="Shloka">स नो॑ वेधो म॒रुतां॑ चिकि॒त्वान्सु॒म्ना व॑नुष्व॒ तव॒ हि प्रेष्ठा॑॥ १<span class="rvts2">.</span>१६९<span class="rvts2">.</span>०१</p>
<p class="Shloka">अयु॑ज्रन्त इन्द्र वि॒श्वकृ॑ष्टीर्विदा॒नासो॑ नि॒ष्षिधो॑ मर्त्य॒त्रा।</p>
<p class="Shloka">म॒रुतां॑ पृत्सु॒तिर्हास॑माना॒ स्व॑र्मीळ्हस्य प्र॒धन॑स्य सा॒तौ॥ १<span class="rvts2">.</span>१६९<span class="rvts2">.</span>०२</p>
<p class="Shloka">अम्य॒क्सा त॑ इन्द्र ऋ॒ष्टिर॒स्मे सने॒म्यभ्वं॑ म॒रुतो॑ जुनन्ति।</p>
<p class="Shloka">अ॒ग्निश्चि॒द्धि ष्मा॑त॒से शु॑शु॒क्वानापो॒ न द्वी॒पं दध॑ति॒ प्रयां॑सि॥ १<span class="rvts2">.</span>१६९<span class="rvts2">.</span>०३</p>
<p class="Shloka">त्वं तू न॑ इन्द्र॒ तं र॒यिं दा॒ ओजि॑ष्ठया॒ दक्षि॑णयेव रा॒तिम्।</p>
<p class="Shloka">स्तुत॑श्च॒ यास्ते॑ च॒कन॑न्त वा॒योः स्तनं॒ न मध्व॑ पीपयन्त॒ वाजै॑॥ १<span class="rvts2">.</span>१६९<span class="rvts2">.</span>०४</p>
<p class="Shloka">त्वे राय॑ इन्द्र तो॒शत॑माः प्रणे॒तार॒ कस्य॑ चिदृता॒योः।</p>
<p class="Shloka">ते षु णो॑ म॒रुतो॑ मृळयन्तु॒ ये स्मा॑ पु॒रा गा॑तू॒यन्ती॑व दे॒वाः॥ १<span class="rvts2">.</span>१६९<span class="rvts2">.</span>०५</p>
<p class="Shloka">प्रति॒ प्र या॑हीन्द्र मी॒ळ्हुषो॒ नॄन्म॒हः पार्थि॑वे॒ सद॑ने यतस्व।</p>
<p class="Shloka">अध॒ यदे॑षां पृथुबु॒ध्नास॒ एता॑स्ती॒र्थे नार्यः पौंस्या॑नि त॒स्थुः॥ १<span class="rvts2">.</span>१६९<span class="rvts2">.</span>०६</p>
<p class="Shloka">प्रति॑ घो॒राणा॒मेता॑नाम॒यासां॑ म॒रुतां॑ शृण्व आय॒तामु॑प॒ब्दिः।</p>
<p class="Shloka">ये मर्त्यं॑ पृतना॒यन्त॒मूमै॑रृणा॒वानं॒ न प॒तय॑न्त॒ सर्गै॑॥ १<span class="rvts2">.</span>१६९<span class="rvts2">.</span>०७</p>
<p class="Shloka">त्वं माने॑भ्य इन्द्र वि॒श्वज॑न्या॒ रदा॑ म॒रुद्भि॑ शु॒रुधो॒ गोअ॑ग्राः।</p>
<p class="Shloka">स्तवा॑नेभिः स्तवसे देव दे॒वैर्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१६९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">न नू॒नमस्ति॒ नो श्वः कस्तद्वे॑द॒ यदद्भु॑तम्।</p>
<p class="Shloka">अ॒न्यस्य॑ चि॒त्तम॒भि सं॑च॒रेण्य॑मु॒ताधी॑तं॒ वि न॑श्यति॥ १<span class="rvts2">.</span>१७०<span class="rvts2">.</span>०१</p>
<p class="Shloka">किं न॑ इन्द्र जिघांससि॒ भ्रात॑रो म॒रुत॒स्तव॑।</p>
<p class="Shloka">तेभि॑ कल्पस्व साधु॒या मा न॑ स॒मर॑णे वधीः॥ १<span class="rvts2">.</span>१७०<span class="rvts2">.</span>०२</p>
<p class="Shloka">किं नो॑ भ्रातरगस्त्य॒ सखा॒ सन्नति॑ मन्यसे।</p>
<p class="Shloka">वि॒द्मा हि ते॒ यथा॒ मनो॒ऽस्मभ्य॒मिन्न दि॑त्ससि॥ १<span class="rvts2">.</span>१७०<span class="rvts2">.</span>०३</p>
<p class="Shloka">अरं॑ कृण्वन्तु॒ वेदिं॒ सम॒ग्निमि॑न्धतां पु॒रः।</p>
<p class="Shloka">तत्रा॒मृत॑स्य॒ चेत॑नं य॒ज्ञं ते॑ तनवावहै॥ १<span class="rvts2">.</span>१७०<span class="rvts2">.</span>०४</p>
<p class="Shloka">त्वमी॑शिषे वसुपते॒ वसू॑नां॒ त्वं मि॒त्राणां॑ मित्रपते॒ धेष्ठ॑।</p>
<p class="Shloka">इन्द्र॒ त्वं म॒रुद्भि॒ सं व॑द॒स्वाध॒ प्राशा॑न ऋतु॒था ह॒वींषि॑॥ १<span class="rvts2">.</span>१७०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रति॑ व ए॒ना नम॑सा॒हमे॑मि सू॒क्तेन॑ भिक्षे सुम॒तिं तु॒राणा॑म्।</p>
<p class="Shloka">र॒रा॒णता॑ मरुतो वे॒द्याभि॒र्नि हेळो॑ ध॒त्त वि मु॑चध्व॒मश्वा॑न्॥ १<span class="rvts2">.</span>१७१<span class="rvts2">.</span>०१</p>
<p class="Shloka">ए॒ष व॒ स्तोमो॑ मरुतो॒ नम॑स्वान्हृ॒दा त॒ष्टो मन॑सा धायि देवाः।</p>
<p class="Shloka">उपे॒मा या॑त॒ मन॑सा जुषा॒णा यू॒यं हि ष्ठा नम॑स॒ इद्वृ॒धास॑॥ १<span class="rvts2">.</span>१७१<span class="rvts2">.</span>०२</p>
<p class="Shloka">स्तु॒तासो॑ नो म॒रुतो॑ मृळयन्तू॒त स्तु॒तो म॒घवा॒ शम्भ॑विष्ठः।</p>
<p class="Shloka">ऊ॒र्ध्वा न॑ सन्तु को॒म्या वना॒न्यहा॑नि॒ विश्वा॑ मरुतो जिगी॒षा॥ १<span class="rvts2">.</span>१७१<span class="rvts2">.</span>०३</p>
<p class="Shloka">अ॒स्माद॒हं त॑वि॒षादीष॑माण॒ इन्द्रा॑द्भि॒या म॑रुतो॒ रेज॑मानः।</p>
<p class="Shloka">यु॒ष्मभ्यं॑ ह॒व्या निशि॑तान्यास॒न्तान्या॒रे च॑कृमा मृ॒ळता॑ नः॥ १<span class="rvts2">.</span>१७१<span class="rvts2">.</span>०४</p>
<p class="Shloka">येन॒ माना॑सश्चि॒तय॑न्त उ॒स्रा व्यु॑ष्टिषु॒ शव॑सा॒ शश्व॑तीनाम्।</p>
<p class="Shloka">स नो॑ म॒रुद्भि॑र्वृषभ॒ श्रवो॑ धा उ॒ग्र उ॒ग्रेभि॒ स्थवि॑रः सहो॒दाः॥ १<span class="rvts2">.</span>१७१<span class="rvts2">.</span>०५</p>
<p class="Shloka">त्वं पा॑हीन्द्र॒ सही॑यसो॒ नॄन्भवा॑ म॒रुद्भि॒रव॑यातहेळाः।</p>
<p class="Shloka">सु॒प्र॒के॒तेभि॑ सास॒हिर्दधा॑नो वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">चि॒त्रो वो॑ऽस्तु॒ याम॑श्चि॒त्र ऊ॒ती सु॑दानवः।</p>
<p class="Shloka">मरु॑तो॒ अहि॑भानवः॥ १<span class="rvts2">.</span>१७२<span class="rvts2">.</span>०१</p>
<p class="Shloka">आ॒रे सा व॑ सुदानवो॒ मरु॑त ऋञ्ज॒ती शरु॑।</p>
<p class="Shloka">आ॒रे अश्मा॒ यमस्य॑थ॥ १<span class="rvts2">.</span>१७२<span class="rvts2">.</span>०२</p>
<p class="Shloka">तृ॒ण॒स्क॒न्दस्य॒ नु विश॒ परि॑ वृङ्क्त सुदानवः।</p>
<p class="Shloka">ऊ॒र्ध्वान्न॑ कर्त जी॒वसे॑॥ १<span class="rvts2">.</span>१७२<span class="rvts2">.</span>०३</p>
<p class="Sub-Heading">सूक्त</p>
<p class="Shloka">गाय॒त्साम॑ नभ॒न्यं१ यथा॒ वेरर्चा॑म॒ तद्वा॑वृधा॒नं स्व॑र्वत्।</p>
<p class="Shloka">गावो॑ धे॒नवो॑ ब॒र्हिष्यद॑ब्धा॒ आ यत्स॒द्मानं॑ दि॒व्यं विवा॑सान्॥ १<span class="rvts2">.</span>१७३<span class="rvts2">.</span>०१</p>
<p class="Shloka">अर्च॒द्वृषा॒ वृष॑भि॒ स्वेदु॑हव्यैर्मृ॒गो नाश्नो॒ अति॒ यज्जु॑गु॒र्यात्।</p>
<p class="Shloka">प्र म॑न्द॒युर्म॒नां गू॑र्त॒ होता॒ भर॑ते॒ मर्यो॑ मिथु॒ना यज॑त्रः॥ १<span class="rvts2">.</span>१७३<span class="rvts2">.</span>०२</p>
<p class="Shloka">नक्ष॒द्धोता॒ परि॒ सद्म॑ मि॒ता यन्भर॒द्गर्भ॒मा श॒रद॑ पृथि॒व्याः।</p>
<p class="Shloka">क्रन्द॒दश्वो॒ नय॑मानो रु॒वद्गौर॒न्तर्दू॒तो न रोद॑सी चर॒द्वाक्॥ १<span class="rvts2">.</span>१७३<span class="rvts2">.</span>०३</p>
<p class="Shloka">ता क॒र्माष॑तरास्मै॒ प्र च्यौ॒त्नानि॑ देव॒यन्तो॑ भरन्ते।</p>
<p class="Shloka">जुजो॑ष॒दिन्द्रो॑ द॒स्मव॑र्चा॒ नास॑त्येव॒ सुग्म्यो॑ रथे॒ष्ठाः॥ १<span class="rvts2">.</span>१७३<span class="rvts2">.</span>०४</p>
<p class="Shloka">तमु॑ ष्टु॒हीन्द्रं॒ यो ह॒ सत्वा॒ यः शूरो॑ म॒घवा॒ यो र॑थे॒ष्ठाः।</p>
<p class="Shloka">प्र॒ती॒चश्चि॒द्योधी॑या॒न्वृष॑ण्वान्वव॒व्रुष॑श्चि॒त्तम॑सो विह॒न्ता॥ १<span class="rvts2">.</span>१७३<span class="rvts2">.</span>०५</p>
<p class="Shloka">प्र यदि॒त्था म॑हि॒ना नृभ्यो॒ अस्त्यरं॒ रोद॑सी क॒क्ष्ये॒३ नास्मै॑।</p>
<p class="Shloka">सं वि॑व्य॒ इन्द्रो॑ वृ॒जनं॒ न भूमा॒ भर्ति॑ स्व॒धावाँ॑ ओप॒शमि॑व॒ द्याम्॥ १<span class="rvts2">.</span>१७३<span class="rvts2">.</span>०६</p>
<p class="Shloka">स॒मत्सु॑ त्वा शूर स॒तामु॑रा॒णं प्र॑प॒थिन्त॑मं परितंस॒यध्यै॑।</p>
<p class="Shloka">स॒जोष॑स॒ इन्द्रं॒ मदे॑ क्षो॒णीः सू॒रिं चि॒द्ये अ॑नु॒मद॑न्ति॒ वाजै॑॥ १<span class="rvts2">.</span>१७३<span class="rvts2">.</span>०७</p>
<p class="Shloka">ए॒वा हि ते॒ शं सव॑ना समु॒द्र आपो॒ यत्त॑ आ॒सु मद॑न्ति दे॒वीः।</p>
<p class="Shloka">विश्वा॑ ते॒ अनु॒ जोष्या॑ भू॒द्गौः सू॒रीँश्चि॒द्यदि॑ धि॒षा वेषि॒ जना॑न्॥ १<span class="rvts2">.</span>१७३<span class="rvts2">.</span>०८</p>
<p class="Shloka">असा॑म॒ यथा॑ सुष॒खाय॑ एन स्वभि॒ष्टयो॑ न॒रां न शंसै॑।</p>
<p class="Shloka">अस॒द्यथा॑ न॒ इन्द्रो॑ वन्दने॒ष्ठास्तु॒रो न कर्म॒ नय॑मान उ॒क्था॥ १<span class="rvts2">.</span>१७३<span class="rvts2">.</span>०९</p>
<p class="Shloka">विष्प॑र्धसो न॒रां न शंसै॑र॒स्माका॑स॒दिन्द्रो॒ वज्र॑हस्तः।</p>
<p class="Shloka">मि॒त्रा॒युवो॒ न पूर्प॑तिं॒ सुशि॑ष्टौ मध्या॒युव॒ उप॑ शिक्षन्ति य॒ज्ञैः॥ १<span class="rvts2">.</span>१७३<span class="rvts2">.</span>१०</p>
<p class="Shloka">य॒ज्ञो हि ष्मेन्द्रं॒ कश्चि॑दृ॒न्धञ्जु॑हुरा॒णश्चि॒न्मन॑सा परि॒यन्।</p>
<p class="Shloka">ती॒र्थे नाच्छा॑ तातृषा॒णमोको॑ दी॒र्घो न सि॒ध्रमा कृ॑णो॒त्यध्वा॑॥ १<span class="rvts2">.</span>१७३<span class="rvts2">.</span>११</p>
<p class="Shloka">मो षू ण॑ इ॒न्द्रात्र॑ पृ॒त्सु दे॒वैरस्ति॒ हि ष्मा॑ ते शुष्मिन्नव॒याः।</p>
<p class="Shloka">म॒हश्चि॒द्यस्य॑ मी॒ळ्हुषो॑ य॒व्या ह॒विष्म॑तो म॒रुतो॒ वन्द॑ते॒ गीः॥ १<span class="rvts2">.</span>१७३<span class="rvts2">.</span>१२</p>
<p class="Shloka">ए॒ष स्तोम॑ इन्द्र॒ तुभ्य॑म॒स्मे ए॒तेन॑ गा॒तुं ह॑रिवो विदो नः।</p>
<p class="Shloka">आ नो॑ ववृत्याः सुवि॒ताय॑ देव वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७३<span class="rvts2">.</span>१३</p>
<p class="Sub-Heading">सूक्त</p>
<p class="Shloka">त्वं राजे॑न्द्र॒ ये च॑ दे॒वा रक्षा॒ नॄन्पा॒ह्य॑सुर॒ त्वम॒स्मान्।</p>
<p class="Shloka">त्वं सत्प॑तिर्म॒घवा॑ न॒स्तरु॑त्र॒स्त्वं स॒त्यो वस॑वानः सहो॒दाः॥ १<span class="rvts2">.</span>१७४<span class="rvts2">.</span>०१</p>
<p class="Shloka">दनो॒ विश॑ इन्द्र मृ॒ध्रवा॑चः स॒प्त यत्पुर॒ शर्म॒ शार॑दी॒र्दर्त्।</p>
<p class="Shloka">ऋ॒णोर॒पो अ॑नव॒द्यार्णा॒ यूने॑ वृ॒त्रं पु॑रु॒कुत्सा॑य रन्धीः॥ १<span class="rvts2">.</span>१७४<span class="rvts2">.</span>०२</p>
<p class="Shloka">अजा॒ वृत॑ इन्द्र॒ शूर॑पत्नी॒र्द्यां च॒ येभि॑ पुरुहूत नू॒नम्।</p>
<p class="Shloka">रक्षो॑ अ॒ग्निम॒शुषं॒ तूर्व॑याणं सिं॒हो न दमे॒ अपां॑सि॒ वस्तो॑॥ १<span class="rvts2">.</span>१७४<span class="rvts2">.</span>०३</p>
<p class="Shloka">शेष॒न्नु त इ॑न्द्र॒ सस्मि॒न्योनौ॒ प्रश॑स्तये॒ पवी॑रवस्य म॒ह्ना।</p>
<p class="Shloka">सृ॒जदर्णां॒स्यव॒ यद्यु॒धा गास्तिष्ठ॒द्धरी॑ धृष॒ता मृ॑ष्ट॒ वाजा॑न्॥ १<span class="rvts2">.</span>१७४<span class="rvts2">.</span>०४</p>
<p class="Shloka">वह॒ कुत्स॑मिन्द्र॒ यस्मि॑ञ्चा॒कन्स्यू॑म॒न्यू ऋ॒ज्रा वात॒स्याश्वा॑।</p>
<p class="Shloka">प्र सूर॑श्च॒क्रं वृ॑हताद॒भीके॒ऽभि स्पृधो॑ यासिष॒द्वज्र॑बाहुः॥ १<span class="rvts2">.</span>१७४<span class="rvts2">.</span>०५</p>
<p class="Shloka">ज॒घ॒न्वाँ इ॑न्द्र मि॒त्रेरू॑ञ्चो॒दप्र॑वृद्धो हरिवो॒ अदा॑शून्।</p>
<p class="Shloka">प्र ये पश्य॑न्नर्य॒मणं॒ सचा॒योस्त्वया॑ शू॒र्ता वह॑माना॒ अप॑त्यम्॥ १<span class="rvts2">.</span>१७४<span class="rvts2">.</span>०६</p>
<p class="Shloka">रप॑त्क॒विरि॑न्द्रा॒र्कसा॑तौ॒ क्षां दा॒सायो॑प॒बर्ह॑णीं कः।</p>
<p class="Shloka">कर॑त्ति॒स्रो म॒घवा॒ दानु॑चित्रा॒ नि दु॑र्यो॒णे कुय॑वाचं मृ॒धि श्रे॑त्॥ १<span class="rvts2">.</span>१७४<span class="rvts2">.</span>०७</p>
<p class="Shloka">सना॒ ता त॑ इन्द्र॒ नव्या॒ आगु॒ सहो॒ नभोऽवि॑रणाय पू॒र्वीः।</p>
<p class="Shloka">भि॒नत्पुरो॒ न भिदो॒ अदे॑वीर्न॒नमो॒ वध॒रदे॑वस्य पी॒योः॥ १<span class="rvts2">.</span>१७४<span class="rvts2">.</span>०८</p>
<p class="Shloka">त्वं धुनि॑रिन्द्र॒ धुनि॑मतीरृ॒णोर॒पः सी॒रा न स्रव॑न्तीः।</p>
<p class="Shloka">प्र यत्स॑मु॒द्रमति॑ शूर॒ पर्षि॑ पा॒रया॑ तु॒र्वशं॒ यदुं॑ स्व॒स्ति॥ १<span class="rvts2">.</span>१७४<span class="rvts2">.</span>०९</p>
<p class="Shloka">त्वम॒स्माक॑मिन्द्र वि॒श्वध॑ स्या अवृ॒कत॑मो न॒रां नृ॑पा॒ता।</p>
<p class="Shloka">स नो॒ विश्वा॑सां स्पृ॒धां स॑हो॒दा वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७४<span class="rvts2">.</span>१०</p>
<p class="Sub-Heading">सूक्त</p>
<p class="Shloka">मत्स्यपा॑यि ते॒ मह॒ पात्र॑स्येव हरिवो मत्स॒रो मद॑।</p>
<p class="Shloka">वृषा॑ ते॒ वृष्ण॒ इन्दु॑र्वा॒जी स॑हस्र॒सात॑मः॥ १<span class="rvts2">.</span>१७५<span class="rvts2">.</span>०१</p>
<p class="Shloka">आ न॑स्ते गन्तु मत्स॒रो वृषा॒ मदो॒ वरे॑ण्यः।</p>
<p class="Shloka">स॒हावाँ॑ इन्द्र सान॒सिः पृ॑तना॒षाळम॑र्त्यः॥ १<span class="rvts2">.</span>१७५<span class="rvts2">.</span>०२</p>
<p class="Shloka">त्वं हि शूर॒ सनि॑ता चो॒दयो॒ मनु॑षो॒ रथ॑म्।</p>
<p class="Shloka">स॒हावा॒न्दस्यु॑मव्र॒तमोष॒ पात्रं॒ न शो॒चिषा॑॥ १<span class="rvts2">.</span>१७५<span class="rvts2">.</span>०३</p>
<p class="Shloka">मु॒षा॒य सूर्यं॑ कवे च॒क्रमीशा॑न॒ ओज॑सा।</p>
<p class="Shloka">वह॒ शुष्णा॑य व॒धं कुत्सं॒ वात॒स्याश्वै॑॥ १<span class="rvts2">.</span>१७५<span class="rvts2">.</span>०४</p>
<p class="Shloka">शु॒ष्मिन्त॑मो॒ हि ते॒ मदो॑ द्यु॒म्निन्त॑म उ॒त क्रतु॑।</p>
<p class="Shloka">वृ॒त्र॒घ्ना व॑रिवो॒विदा॑ मंसी॒ष्ठा अ॑श्व॒सात॑मः॥ १<span class="rvts2">.</span>१७५<span class="rvts2">.</span>०५</p>
<p class="Shloka">यथा॒ पूर्वे॑भ्यो जरि॒तृभ्य॑ इन्द्र॒ मय॑ इ॒वापो॒ न तृष्य॑ते ब॒भूथ॑।</p>
<p class="Shloka">तामनु॑ त्वा नि॒विदं॑ जोहवीमि वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">मत्सि॑ नो॒ वस्य॑‍इष्टय॒ इन्द्र॑मिन्दो॒ वृषा वि॑श।</p>
<p class="Shloka">ऋ॒घा॒यमा॑ण इन्वसि॒ शत्रु॒मन्ति॒ न वि॑न्दसि॥ १<span class="rvts2">.</span>१७६<span class="rvts2">.</span>०१</p>
<p class="Shloka">तस्मि॒न्ना वे॑शया॒ गिरो॒ य एक॑श्चर्षणी॒नाम्।</p>
<p class="Shloka">अनु॑ स्व॒धा यमु॒प्यते॒ यवं॒ न चर्कृ॑ष॒द्वृषा॑॥ १<span class="rvts2">.</span>१७६<span class="rvts2">.</span>०२</p>
<p class="Shloka">यस्य॒ विश्वा॑नि॒ हस्त॑यो॒ पञ्च॑ क्षिती॒नां वसु॑।</p>
<p class="Shloka">स्पा॒शय॑स्व॒ यो अ॑स्म॒ध्रुग्दि॒व्येवा॒शनि॑र्जहि॥ १<span class="rvts2">.</span>१७६<span class="rvts2">.</span>०३</p>
<p class="Shloka">असु॑न्वन्तं समं जहि दू॒णाशं॒ यो न ते॒ मय॑।</p>
<p class="Shloka">अ॒स्मभ्य॑मस्य॒ वेद॑नं द॒द्धि सू॒रिश्चि॑दोहते॥ १<span class="rvts2">.</span>१७६<span class="rvts2">.</span>०४</p>
<p class="Shloka">आवो॒ यस्य॑ द्वि॒बर्ह॑सो॒ऽर्केषु॑ सानु॒षगस॑त्।</p>
<p class="Shloka">आ॒जाविन्द्र॑स्येन्दो॒ प्रावो॒ वाजे॑षु वा॒जिन॑म्॥ १<span class="rvts2">.</span>१७६<span class="rvts2">.</span>०५</p>
<p class="Shloka">यथा॒ पूर्वे॑भ्यो जरि॒तृभ्य॑ इन्द्र॒ मय॑ इ॒वापो॒ न तृष्य॑ते ब॒भूथ॑।</p>
<p class="Shloka">तामनु॑ त्वा नि॒विदं॑ जोहवीमि वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">आ च॑र्षणि॒प्रा वृ॑ष॒भो जना॑नां॒ राजा॑ कृष्टी॒नां पु॑रुहू॒त इन्द्र॑।</p>
<p class="Shloka">स्तु॒तः श्र॑व॒स्यन्नव॒सोप॑ म॒द्रिग्यु॒क्त्वा हरी॒ वृष॒णा या॑ह्य॒र्वाङ्॥ १<span class="rvts2">.</span>१७७<span class="rvts2">.</span>०१</p>
<p class="Shloka">ये ते॒ वृष॑णो वृष॒भास॑ इन्द्र ब्रह्म॒युजो॒ वृष॑रथासो॒ अत्या॑।</p>
<p class="Shloka">ताँ आ ति॑ष्ठ॒ तेभि॒रा या॑ह्य॒र्वाङ्हवा॑महे त्वा सु॒त इ॑न्द्र॒ सोमे॑॥ १<span class="rvts2">.</span>१७७<span class="rvts2">.</span>०२</p>
<p class="Shloka">आ ति॑ष्ठ॒ रथं॒ वृष॑णं॒ वृषा॑ ते सु॒तः सोम॒ परि॑षिक्ता॒ मधू॑नि।</p>
<p class="Shloka">यु॒क्त्वा वृष॑भ्यां वृषभ क्षिती॒नां हरि॑भ्यां याहि प्र॒वतोप॑ म॒द्रिक्॥ १<span class="rvts2">.</span>१७७<span class="rvts2">.</span>०३</p>
<p class="Shloka">अ॒यं य॒ज्ञो दे॑व॒या अ॒यं मि॒येध॑ इ॒मा ब्रह्मा॑ण्य॒यमि॑न्द्र॒ सोम॑।</p>
<p class="Shloka">स्ती॒र्णं ब॒र्हिरा तु श॑क्र॒ प्र या॑हि॒ पिबा॑ नि॒षद्य॒ वि मु॑चा॒ हरी॑ इ॒ह॥ १<span class="rvts2">.</span>१७७<span class="rvts2">.</span>०४</p>
<p class="Shloka">ओ सुष्टु॑त इन्द्र याह्य॒र्वाङुप॒ ब्रह्मा॑णि मा॒न्यस्य॑ का॒रोः।</p>
<p class="Shloka">वि॒द्याम॒ वस्तो॒रव॑सा गृ॒णन्तो॑ वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">यद्ध॒ स्या त॑ इन्द्र श्रु॒ष्टिरस्ति॒ यया॑ ब॒भूथ॑ जरि॒तृभ्य॑ ऊ॒ती।</p>
<p class="Shloka">मा न॒ कामं॑ म॒हय॑न्त॒मा ध॒ग्विश्वा॑ ते अश्यां॒ पर्याप॑ आ॒योः॥ १<span class="rvts2">.</span>१७८<span class="rvts2">.</span>०१</p>
<p class="Shloka">न घा॒ राजेन्द्र॒ आ द॑भन्नो॒ या नु स्वसा॑रा कृ॒णव॑न्त॒ योनौ॑।</p>
<p class="Shloka">आप॑श्चिदस्मै सु॒तुका॑ अवेष॒न्गम॑न्न॒ इन्द्र॑ स॒ख्या वय॑श्च॥ १<span class="rvts2">.</span>१७८<span class="rvts2">.</span>०२</p>
<p class="Shloka">जेता॒ नृभि॒रिन्द्र॑ पृ॒त्सु शूर॒ श्रोता॒ हवं॒ नाध॑मानस्य का॒रोः।</p>
<p class="Shloka">प्रभ॑र्ता॒ रथं॑ दा॒शुष॑ उपा॒क उद्य॑न्ता॒ गिरो॒ यदि॑ च॒ त्मना॒ भूत्॥ १<span class="rvts2">.</span>१७८<span class="rvts2">.</span>०३</p>
<p class="Shloka">ए॒वा नृभि॒रिन्द्र॑ सुश्रव॒स्या प्र॑खा॒दः पृ॒क्षो अ॒भि मि॒त्रिणो॑ भूत्।</p>
<p class="Shloka">स॒म॒र्य इ॒षः स्त॑वते॒ विवा॑चि सत्राक॒रो यज॑मानस्य॒ शंस॑॥ १<span class="rvts2">.</span>१७८<span class="rvts2">.</span>०४</p>
<p class="Shloka">त्वया॑ व॒यं म॑घवन्निन्द्र॒ शत्रू॑न॒भि ष्या॑म मह॒तो मन्य॑मानान्।</p>
<p class="Shloka">त्वं त्रा॒ता त्वमु॑ नो वृ॒धे भू॑र्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१७८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">पू॒र्वीर॒हं श॒रद॑ शश्रमा॒णा दो॒षा वस्तो॑रु॒षसो॑ ज॒रय॑न्तीः।</p>
<p class="Shloka">मि॒नाति॒ श्रियं॑ जरि॒मा त॒नूना॒मप्यू॒ नु पत्नी॒र्वृष॑णो जगम्युः॥ १<span class="rvts2">.</span>१७९<span class="rvts2">.</span>०१</p>
<p class="Shloka">ये चि॒द्धि पूर्व॑ ऋत॒साप॒ आस॑न्सा॒कं दे॒वेभि॒रव॑दन्नृ॒तानि॑।</p>
<p class="Shloka">ते चि॒दवा॑सुर्न॒ह्यन्त॑मा॒पुः समू॒ नु पत्नी॒र्वृष॑भिर्जगम्युः॥ १<span class="rvts2">.</span>१७९<span class="rvts2">.</span>०२</p>
<p class="Shloka">न मृषा॑ श्रा॒न्तं यदव॑न्ति दे॒वा विश्वा॒ इत्स्पृधो॑ अ॒भ्य॑श्नवाव।</p>
<p class="Shloka">जया॒वेदत्र॑ श॒तनी॑थमा॒जिं यत्स॒म्यञ्चा॑ मिथु॒नाव॒भ्यजा॑व॥ १<span class="rvts2">.</span>१७९<span class="rvts2">.</span>०३</p>
<p class="Shloka">न॒दस्य॑ मा रुध॒तः काम॒ आग॑न्नि॒त आजा॑तो अ॒मुत॒ कुत॑श्चित्।</p>
<p class="Shloka">लोपा॑मुद्रा॒ वृष॑णं॒ नी रि॑णाति॒ धीर॒मधी॑रा धयति श्व॒सन्त॑म्॥ १<span class="rvts2">.</span>१७९<span class="rvts2">.</span>०४</p>
<p class="Shloka">इ॒मं नु सोम॒मन्ति॑तो हृ॒त्सु पी॒तमुप॑ ब्रुवे।</p>
<p class="Shloka">यत्सी॒माग॑श्चकृ॒मा तत्सु मृ॑ळतु पुलु॒कामो॒ हि मर्त्य॑॥ १<span class="rvts2">.</span>१७९<span class="rvts2">.</span>०५</p>
<p class="Shloka">अ॒गस्त्य॒ खन॑मानः ख॒नित्रै॑ प्र॒जामप॑त्यं॒ बल॑मि॒च्छमा॑नः।</p>
<p class="Shloka">उ॒भौ वर्णा॒वृषि॑रु॒ग्रः पु॑पोष स॒त्या दे॒वेष्वा॒शिषो॑ जगाम॥ १<span class="rvts2">.</span>१७९<span class="rvts2">.</span>०६</p>
<p class="Sub-Heading">सूक्त</p>
<p class="Shloka">यु॒वो रजां॑सि सु॒यमा॑सो॒ अश्वा॒ रथो॒ यद्वां॒ पर्यर्णां॑सि॒ दीय॑त्।</p>
<p class="Shloka">हि॒र॒ण्यया॑ वां प॒वय॑ प्रुषाय॒न्मध्व॒ पिब॑न्ता उ॒षस॑ सचेथे॥ १<span class="rvts2">.</span>१८०<span class="rvts2">.</span>०१</p>
<p class="Shloka">यु॒वमत्य॒स्याव॑ नक्षथो॒ यद्विप॑त्मनो॒ नर्य॑स्य॒ प्रय॑ज्योः।</p>
<p class="Shloka">स्वसा॒ यद्वां॑ विश्वगूर्ती॒ भरा॑ति॒ वाजा॒येट्टे॑ मधुपावि॒षे च॑॥ १<span class="rvts2">.</span>१८०<span class="rvts2">.</span>०२</p>
<p class="Shloka">यु॒वं पय॑ उ॒स्रिया॑यामधत्तं प॒क्वमा॒माया॒मव॒ पूर्व्यं॒ गोः।</p>
<p class="Shloka">अ॒न्तर्यद्व॒निनो॑ वामृतप्सू ह्वा॒रो न शुचि॒र्यज॑ते ह॒विष्मा॑न्॥ १<span class="rvts2">.</span>१८०<span class="rvts2">.</span>०३</p>
<p class="Shloka">यु॒वं ह॑ घ॒र्मं मधु॑मन्त॒मत्र॑ये॒ऽपो न क्षोदो॑ऽवृणीतमे॒षे।</p>
<p class="Shloka">तद्वां॑ नरावश्विना॒ पश्व॑‍इष्टी॒ रथ्ये॑व च॒क्रा प्रति॑ यन्ति॒ मध्व॑॥ १<span class="rvts2">.</span>१८०<span class="rvts2">.</span>०४</p>
<p class="Shloka">आ वां॑ दा॒नाय॑ ववृतीय दस्रा॒ गोरोहे॑ण तौ॒ग्र्यो न जिव्रि॑।</p>
<p class="Shloka">अ॒पः क्षो॒णी स॑चते॒ माहि॑ना वां जू॒र्णो वा॒मक्षु॒रंह॑सो यजत्रा॥ १<span class="rvts2">.</span>१८०<span class="rvts2">.</span>०५</p>
<p class="Shloka">नि यद्यु॒वेथे॑ नि॒युत॑ सुदानू॒ उप॑ स्व॒धाभि॑ सृजथ॒ पुरं॑धिम्।</p>
<p class="Shloka">प्रेष॒द्वेष॒द्वातो॒ न सू॒रिरा म॒हे द॑दे सुव्र॒तो न वाज॑म्॥ १<span class="rvts2">.</span>१८०<span class="rvts2">.</span>०६</p>
<p class="Shloka">व॒यं चि॒द्धि वां॑ जरि॒तार॑ स॒त्या वि॑प॒न्याम॑हे॒ वि प॒णिर्हि॒तावा॑न्।</p>
<p class="Shloka">अधा॑ चि॒द्धि ष्मा॑श्विनावनिन्द्या पा॒थो हि ष्मा॑ वृषणा॒वन्ति॑देवम्॥ १<span class="rvts2">.</span>१८०<span class="rvts2">.</span>०७</p>
<p class="Shloka">यु॒वां चि॒द्धि ष्मा॑श्विना॒वनु॒ द्यून्विरु॑द्रस्य प्र॒स्रव॑णस्य सा॒तौ।</p>
<p class="Shloka">अ॒गस्त्यो॑ न॒रां नृषु॒ प्रश॑स्त॒ कारा॑धुनीव चितयत्स॒हस्रै॑॥ १<span class="rvts2">.</span>१८०<span class="rvts2">.</span>०८</p>
<p class="Shloka">प्र यद्वहे॑थे महि॒ना रथ॑स्य॒ प्र स्य॑न्द्रा याथो॒ मनु॑षो॒ न होता॑।</p>
<p class="Shloka">ध॒त्तं सू॒रिभ्य॑ उ॒त वा॒ स्वश्व्यं॒ नास॑त्या रयि॒षाच॑ स्याम॥ १<span class="rvts2">.</span>१८०<span class="rvts2">.</span>०९</p>
<p class="Shloka">तं वां॒ रथं॑ व॒यम॒द्या हु॑वेम॒ स्तोमै॑रश्विना सुवि॒ताय॒ नव्य॑म्।</p>
<p class="Shloka">अरि॑ष्टनेमिं॒ परि॒ द्यामि॑या॒नं वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८०<span class="rvts2">.</span>१०</p>
<p class="Sub-Heading">सूक्त</p>
<p class="Shloka">कदु॒ प्रेष्टा॑वि॒षां र॑यी॒णाम॑ध्व॒र्यन्ता॒ यदु॑न्निनी॒थो अ॒पाम्।</p>
<p class="Shloka">अ॒यं वां॑ य॒ज्ञो अ॑कृत॒ प्रश॑स्तिं॒ वसु॑धिती॒ अवि॑तारा जनानाम्॥ १<span class="rvts2">.</span>१८१<span class="rvts2">.</span>०१</p>
<p class="Shloka">आ वा॒मश्वा॑स॒ शुच॑यः पय॒स्पा वात॑रंहसो दि॒व्यासो॒ अत्या॑।</p>
<p class="Shloka">म॒नो॒जुवो॒ वृष॑णो वी॒तपृ॑ष्ठा॒ एह स्व॒राजो॑ अ॒श्विना॑ वहन्तु॥ १<span class="rvts2">.</span>१८१<span class="rvts2">.</span>०२</p>
<p class="Shloka">आ वां॒ रथो॒ऽवनि॒र्न प्र॒वत्वा॑न्सृ॒प्रव॑न्धुरः सुवि॒ताय॑ गम्याः।</p>
<p class="Shloka">वृष्ण॑ स्थातारा॒ मन॑सो॒ जवी॑यानहम्पू॒र्वो य॑ज॒तो धि॑ष्ण्या॒ यः॥ १<span class="rvts2">.</span>१८१<span class="rvts2">.</span>०३</p>
<p class="Shloka">इ॒हेह॑ जा॒ता सम॑वावशीतामरे॒पसा॑ त॒न्वा॒३ नाम॑भि॒ स्वैः।</p>
<p class="Shloka">जि॒ष्णुर्वा॑म॒न्यः सुम॑खस्य सू॒रिर्दि॒वो अ॒न्यः सु॒भग॑ पु॒त्र ऊ॑हे॥ १<span class="rvts2">.</span>१८१<span class="rvts2">.</span>०४</p>
<p class="Shloka">प्र वां॑ निचे॒रुः क॑कु॒हो वशाँ॒ अनु॑ पि॒शङ्ग॑रूप॒ सद॑नानि गम्याः।</p>
<p class="Shloka">हरी॑ अ॒न्यस्य॑ पी॒पय॑न्त॒ वाजै॑र्म॒थ्रा रजां॑स्यश्विना॒ वि घोषै॑॥ १<span class="rvts2">.</span>१८१<span class="rvts2">.</span>०५</p>
<p class="Shloka">प्र वां॑ श॒रद्वा॑न्वृष॒भो न नि॒ष्षाट् पू॒र्वीरिष॑श्चरति॒ मध्व॑ इ॒ष्णन्।</p>
<p class="Shloka">एवै॑र॒न्यस्य॑ पी॒पय॑न्त॒ वाजै॒र्वेष॑न्तीरू॒र्ध्वा न॒द्यो॑ न॒ आगु॑॥ १<span class="rvts2">.</span>१८१<span class="rvts2">.</span>०६</p>
<p class="Shloka">अस॑र्जि वां॒ स्थवि॑रा वेधसा॒ गीर्बा॒ळ्हे अ॑श्विना त्रे॒धा क्षर॑न्ती।</p>
<p class="Shloka">उप॑स्तुताववतं॒ नाध॑मानं॒ याम॒न्नया॑मञ्छृणुतं॒ हवं॑ मे॥ १<span class="rvts2">.</span>१८१<span class="rvts2">.</span>०७</p>
<p class="Shloka">उ॒त स्या वां॒ रुश॑तो॒ वप्स॑सो॒ गीस्त्रि॑ब॒र्हिषि॒ सद॑सि पिन्वते॒ नॄन्।</p>
<p class="Shloka">वृषा॑ वां मे॒घो वृ॑षणा पीपाय॒ गोर्न सेके॒ मनु॑षो दश॒स्यन्॥ १<span class="rvts2">.</span>१८१<span class="rvts2">.</span>०८</p>
<p class="Shloka">यु॒वां पू॒षेवा॑श्विना॒ पुरं॑धिर॒ग्निमु॒षां न ज॑रते ह॒विष्मा॑न्।</p>
<p class="Shloka">हु॒वे यद्वां॑ वरिव॒स्या गृ॑णा॒नो वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८१<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अभू॑दि॒दं व॒युन॒मो षु भू॑षता॒ रथो॒ वृष॑ण्वा॒न्मद॑ता मनीषिणः।</p>
<p class="Shloka">धि॒यं॒जि॒न्वा धिष्ण्या॑ वि॒श्पला॑वसू दि॒वो नपा॑ता सु॒कृते॒ शुचि॑व्रता॥ १<span class="rvts2">.</span>१८२<span class="rvts2">.</span>०१</p>
<p class="Shloka">इन्द्र॑तमा॒ हि धिष्ण्या॑ म॒रुत्त॑मा द॒स्रा दंसि॑ष्ठा र॒थ्या॑ र॒थीत॑मा।</p>
<p class="Shloka">पू॒र्णं रथं॑ वहेथे॒ मध्व॒ आचि॑तं॒ तेन॑ दा॒श्वांस॒मुप॑ याथो अश्विना॥ १<span class="rvts2">.</span>१८२<span class="rvts2">.</span>०२</p>
<p class="Shloka">किमत्र॑ दस्रा कृणुथ॒ किमा॑साथे॒ जनो॒ यः कश्चि॒दह॑विर्मही॒यते॑।</p>
<p class="Shloka">अति॑ क्रमिष्टं जु॒रतं॑ प॒णेरसुं॒ ज्योति॒र्विप्रा॑य कृणुतं वच॒स्यवे॑॥ १<span class="rvts2">.</span>१८२<span class="rvts2">.</span>०३</p>
<p class="Shloka">ज॒म्भय॑तम॒भितो॒ राय॑त॒ शुनो॑ ह॒तं मृधो॑ वि॒दथु॒स्तान्य॑श्विना।</p>
<p class="Shloka">वाचं॑वाचं जरि॒तू र॒त्निनीं॑ कृतमु॒भा शंसं॑ नासत्यावतं॒ मम॑॥ १<span class="rvts2">.</span>१८२<span class="rvts2">.</span>०४</p>
<p class="Shloka">यु॒वमे॒तं च॑क्रथु॒ सिन्धु॑षु प्ल॒वमा॑त्म॒न्वन्तं॑ प॒क्षिणं॑ तौ॒ग्र्याय॒ कम्।</p>
<p class="Shloka">येन॑ देव॒त्रा मन॑सा निरू॒हथु॑ सुपप्त॒नी पे॑तथु॒ क्षोद॑सो म॒हः॥ १<span class="rvts2">.</span>१८२<span class="rvts2">.</span>०५</p>
<p class="Shloka">अव॑विद्धं तौ॒ग्र्यम॒प्स्व१न्तर॑नारम्भ॒णे तम॑सि॒ प्रवि॑द्धम्।</p>
<p class="Shloka">चत॑स्रो॒ नावो॒ जठ॑लस्य॒ जुष्टा॒ उद॒श्विभ्या॑मिषि॒ताः पा॑रयन्ति॥ १<span class="rvts2">.</span>१८२<span class="rvts2">.</span>०६</p>
<p class="Shloka">कः स्वि॑द्वृ॒क्षो निष्ठि॑तो॒ मध्ये॒ अर्ण॑सो॒ यं तौ॒ग्र्यो ना॑धि॒तः प॒र्यष॑स्वजत्।</p>
<p class="Shloka">प॒र्णा मृ॒गस्य॑ प॒तरो॑रिवा॒रभ॒ उद॑श्विना ऊहथु॒ श्रोम॑ताय॒ कम्॥ १<span class="rvts2">.</span>१८२<span class="rvts2">.</span>०७</p>
<p class="Shloka">तद्वां॑ नरा नासत्या॒वनु॑ ष्या॒द्यद्वां॒ माना॑स उ॒चथ॒मवो॑चन्।</p>
<p class="Shloka">अ॒स्माद॒द्य सद॑सः सो॒म्यादा वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८२<span class="rvts2">.</span>०८</p>
<p class="Sub-Heading">सूक्त</p>
<p class="Shloka">तं यु॑ञ्जाथां॒ मन॑सो॒ यो जवी॑यान्त्रिवन्धु॒रो वृ॑षणा॒ यस्त्रि॑च॒क्रः।</p>
<p class="Shloka">येनो॑पया॒थः सु॒कृतो॑ दुरो॒णं त्रि॒धातु॑ना पतथो॒ विर्न प॒र्णैः॥ १<span class="rvts2">.</span>१८३<span class="rvts2">.</span>०१</p>
<p class="Shloka">सु॒वृद्रथो॑ वर्तते॒ यन्न॒भि क्षां यत्तिष्ठ॑थ॒ क्रतु॑म॒न्तानु॑ पृ॒क्षे।</p>
<p class="Shloka">वपु॑र्वपु॒ष्या स॑चतामि॒यं गीर्दि॒वो दु॑हि॒त्रोषसा॑ सचेथे॥ १<span class="rvts2">.</span>१८३<span class="rvts2">.</span>०२</p>
<p class="Shloka">आ ति॑ष्ठतं सु॒वृतं॒ यो रथो॑ वा॒मनु॑ व्र॒तानि॒ वर्त॑ते ह॒विष्मा॑न्।</p>
<p class="Shloka">येन॑ नरा नासत्येष॒यध्यै॑ व॒र्तिर्या॒थस्तन॑याय॒ त्मने॑ च॥ १<span class="rvts2">.</span>१८३<span class="rvts2">.</span>०३</p>
<p class="Shloka">मा वां॒ वृको॒ मा वृ॒कीरा द॑धर्षी॒न्मा परि॑ वर्क्तमु॒त माति॑ धक्तम्।</p>
<p class="Shloka">अ॒यं वां॑ भा॒गो निहि॑त इ॒यं गीर्दस्रा॑वि॒मे वां॑ नि॒धयो॒ मधू॑नाम्॥ १<span class="rvts2">.</span>१८३<span class="rvts2">.</span>०४</p>
<p class="Shloka">यु॒वां गोत॑मः पुरुमी॒ळ्हो अत्रि॒र्दस्रा॒ हव॒तेऽव॑से ह॒विष्मा॑न्।</p>
<p class="Shloka">दिशं॒ न दि॒ष्टामृ॑जू॒येव॒ यन्ता मे॒ हवं॑ नास॒त्योप॑ यातम्॥ १<span class="rvts2">.</span>१८३<span class="rvts2">.</span>०५</p>
<p class="Shloka">अता॑रिष्म॒ तम॑सस्पा॒रम॒स्य प्रति॑ वां॒ स्तोमो॑ अश्विनावधायि।</p>
<p class="Shloka">एह या॑तं प॒थिभि॑र्देव॒यानै॑र्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८३<span class="rvts2">.</span>०६</p>
<p class="Sub-Heading">सूक्त</p>
<p class="Shloka">ता वा॑म॒द्य ताव॑प॒रं हु॑वेमो॒च्छन्त्या॑मु॒षसि॒ वह्नि॑रु॒क्थैः।</p>
<p class="Shloka">नास॑त्या॒ कुह॑ चि॒त्सन्ता॑व॒र्यो दि॒वो नपा॑ता सु॒दास्त॑राय॥ १<span class="rvts2">.</span>१८४<span class="rvts2">.</span>०१</p>
<p class="Shloka">अ॒स्मे ऊ॒ षु वृ॑षणा मादयेथा॒मुत्प॒णीँर्ह॑तमू॒र्म्या मद॑न्ता।</p>
<p class="Shloka">श्रु॒तं मे॒ अच्छो॑क्तिभिर्मती॒नामेष्टा॑ नरा॒ निचे॑तारा च॒ कर्णै॑॥ १<span class="rvts2">.</span>१८४<span class="rvts2">.</span>०२</p>
<p class="Shloka">श्रि॒ये पू॑षन्निषु॒कृते॑व दे॒वा नास॑त्या वह॒तुं सू॒र्याया॑।</p>
<p class="Shloka">व॒च्यन्ते॑ वां ककु॒हा अ॒प्सु जा॒ता यु॒गा जू॒र्णेव॒ वरु॑णस्य॒ भूरे॑॥ १<span class="rvts2">.</span>१८४<span class="rvts2">.</span>०३</p>
<p class="Shloka">अ॒स्मे सा वां॑ माध्वी रा॒तिर॑स्तु॒ स्तोमं॑ हिनोतं मा॒न्यस्य॑ का॒रोः।</p>
<p class="Shloka">अनु॒ यद्वां॑ श्रव॒स्या॑ सुदानू सु॒वीर्या॑य चर्ष॒णयो॒ मद॑न्ति॥ १<span class="rvts2">.</span>१८४<span class="rvts2">.</span>०४</p>
<p class="Shloka">ए॒ष वां॒ स्तोमो॑ अश्विनावकारि॒ माने॑भिर्मघवाना सुवृ॒क्ति।</p>
<p class="Shloka">या॒तं व॒र्तिस्तन॑याय॒ त्मने॑ चा॒गस्त्ये॑ नासत्या॒ मद॑न्ता॥ १<span class="rvts2">.</span>१८४<span class="rvts2">.</span>०५</p>
<p class="Shloka">अता॑रिष्म॒ तम॑सस्पा॒रम॒स्य प्रति॑ वां॒ स्तोमो॑ अश्विनावधायि।</p>
<p class="Shloka">एह या॑तं प॒थिभि॑र्देव॒यानै॑र्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">क॒त॒रा पूर्वा॑ कत॒राप॑रा॒योः क॒था जा॒ते क॑वय॒ को वि वे॑द।</p>
<p class="Shloka">विश्वं॒ त्मना॑ बिभृतो॒ यद्ध॒ नाम॒ वि व॑र्तेते॒ अह॑नी च॒क्रिये॑व॥ १<span class="rvts2">.</span>१८५<span class="rvts2">.</span>०१</p>
<p class="Shloka">भूरिं॒ द्वे अच॑रन्ती॒ चर॑न्तं प॒द्वन्तं॒ गर्भ॑म॒पदी॑ दधाते।</p>
<p class="Shloka">नित्यं॒ न सू॒नुं पि॒त्रोरु॒पस्थे॒ द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०२</p>
<p class="Shloka">अ॒ने॒हो दा॒त्रमदि॑तेरन॒र्वं हु॒वे स्व॑र्वदव॒धं नम॑स्वत्।</p>
<p class="Shloka">तद्रो॑दसी जनयतं जरि॒त्रे द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०३</p>
<p class="Shloka">अत॑प्यमाने॒ अव॒साव॑न्ती॒ अनु॑ ष्याम॒ रोद॑सी दे॒वपु॑त्रे।</p>
<p class="Shloka">उ॒भे दे॒वाना॑मु॒भये॑भि॒रह्नां॒ द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०४</p>
<p class="Shloka">सं॒गच्छ॑माने युव॒ती सम॑न्ते॒ स्वसा॑रा जा॒मी पि॒त्रोरु॒पस्थे॑।</p>
<p class="Shloka">अ॒भि॒जिघ्र॑न्ती॒ भुव॑नस्य॒ नाभिं॒ द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०५</p>
<p class="Shloka">उ॒र्वी सद्म॑नी बृह॒ती ऋ॒तेन॑ हु॒वे दे॒वाना॒मव॑सा॒ जनि॑त्री।</p>
<p class="Shloka">द॒धाते॒ ये अ॒मृतं॑ सु॒प्रती॑के॒ द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०६</p>
<p class="Shloka">उ॒र्वी पृ॒थ्वी ब॑हु॒ले दू॒रेअ॑न्ते॒ उप॑ ब्रुवे॒ नम॑सा य॒ज्ञे अ॒स्मिन्।</p>
<p class="Shloka">द॒धाते॒ ये सु॒भगे॑ सु॒प्रतू॑र्ती॒ द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०७</p>
<p class="Shloka">दे॒वान्वा॒ यच्च॑कृ॒मा कच्चि॒दाग॒ सखा॑यं वा॒ सद॒मिज्जास्प॑तिं वा।</p>
<p class="Shloka">इ॒यं धीर्भू॑या अव॒यान॑मेषां॒ द्यावा॒ रक्ष॑तं पृथिवी नो॒ अभ्वा॑त्॥ १<span class="rvts2">.</span>१८५<span class="rvts2">.</span>०८</p>
<p class="Shloka">उ॒भा शंसा॒ नर्या॒ माम॑विष्टामु॒भे मामू॒ती अव॑सा सचेताम्।</p>
<p class="Shloka">भूरि॑ चिद॒र्यः सु॒दास्त॑राये॒षा मद॑न्त इषयेम देवाः॥ १<span class="rvts2">.</span>१८५<span class="rvts2">.</span>०९</p>
<p class="Shloka">ऋ॒तं दि॒वे तद॑वोचं पृथि॒व्या अ॑भिश्रा॒वाय॑ प्रथ॒मं सु॑मे॒धाः।</p>
<p class="Shloka">पा॒ताम॑व॒द्याद्दु॑रि॒ताद॒भीके॑ पि॒ता मा॒ता च॑ रक्षता॒मवो॑भिः॥ १<span class="rvts2">.</span>१८५<span class="rvts2">.</span>१०</p>
<p class="Shloka">इ॒दं द्या॑वापृथिवी स॒त्यम॑स्तु॒ पित॒र्मात॒र्यदि॒होप॑ब्रु॒वे वा॑म्।</p>
<p class="Shloka">भू॒तं दे॒वाना॑मव॒मे अवो॑भिर्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८५<span class="rvts2">.</span>११</p>
<p class="Sub-Heading">सूक्त</p>
<p class="Shloka">आ न॒ इळा॑भिर्वि॒दथे॑ सुश॒स्ति वि॒श्वान॑रः सवि॒ता दे॒व ए॑तु।</p>
<p class="Shloka">अपि॒ यथा॑ युवानो॒ मत्स॑था नो॒ विश्वं॒ जग॑दभिपि॒त्वे म॑नी॒षा॥ १<span class="rvts2">.</span>१८६<span class="rvts2">.</span>०१</p>
<p class="Shloka">आ नो॒ विश्व॒ आस्क्रा॑ गमन्तु दे॒वा मि॒त्रो अ॑र्य॒मा वरु॑णः स॒जोषा॑।</p>
<p class="Shloka">भुव॒न्यथा॑ नो॒ विश्वे॑ वृ॒धास॒ कर॑न्सु॒षाहा॑ विथु॒रं न शव॑॥ १<span class="rvts2">.</span>१८६<span class="rvts2">.</span>०२</p>
<p class="Shloka">प्रेष्ठं॑ वो॒ अति॑थिं गृणीषे॒ऽग्निं श॒स्तिभि॑स्तु॒र्वणि॑ स॒जोषा॑।</p>
<p class="Shloka">अस॒द्यथा॑ नो॒ वरु॑णः सुकी॒र्तिरिष॑श्च पर्षदरिगू॒र्तः सू॒रिः॥ १<span class="rvts2">.</span>१८६<span class="rvts2">.</span>०३</p>
<p class="Shloka">उप॑ व॒ एषे॒ नम॑सा जिगी॒षोषासा॒नक्ता॑ सु॒दुघे॑व धे॒नुः।</p>
<p class="Shloka">स॒मा॒ने अह॑न्वि॒मिमा॑नो अ॒र्कं विषु॑रूपे॒ पय॑सि॒ सस्मि॒न्नूध॑न्॥ १<span class="rvts2">.</span>१८६<span class="rvts2">.</span>०४</p>
<p class="Shloka">उ॒त नोऽहि॑र्बु॒ध्न्यो॒३ मय॑स्क॒ शिशुं॒ न पि॒प्युषी॑व वेति॒ सिन्धु॑।</p>
<p class="Shloka">येन॒ नपा॑तम॒पां जु॒नाम॑ मनो॒जुवो॒ वृष॑णो॒ यं वह॑न्ति॥ १<span class="rvts2">.</span>१८६<span class="rvts2">.</span>०५</p>
<p class="Shloka">उ॒त न॑ ईं॒ त्वष्टा ग॒न्त्वच्छा॒ स्मत्सू॒रिभि॑रभिपि॒त्वे स॒जोषा॑।</p>
<p class="Shloka">आ वृ॑त्र॒हेन्द्र॑श्चर्षणि॒प्रास्तु॒विष्ट॑मो न॒रां न॑ इ॒ह ग॑म्याः॥ १<span class="rvts2">.</span>१८६<span class="rvts2">.</span>०६</p>
<p class="Shloka">उ॒त न॑ ईं म॒तयोऽश्व॑योगा॒ शिशुं॒ न गाव॒स्तरु॑णं रिहन्ति।</p>
<p class="Shloka">तमीं॒ गिरो॒ जन॑यो॒ न पत्नी॑ सुर॒भिष्ट॑मं न॒रां न॑सन्त॥ १<span class="rvts2">.</span>१८६<span class="rvts2">.</span>०७</p>
<p class="Shloka">उ॒त न॑ ईं म॒रुतो॑ वृ॒द्धसे॑ना॒ स्मद्रोद॑सी॒ सम॑नसः सदन्तु।</p>
<p class="Shloka">पृष॑दश्वासो॒ऽवन॑यो॒ न रथा॑ रि॒शाद॑सो मित्र॒युजो॒ न दे॒वाः॥ १<span class="rvts2">.</span>१८६<span class="rvts2">.</span>०८</p>
<p class="Shloka">प्र नु यदे॑षां महि॒ना चि॑कि॒त्रे प्र यु॑ञ्जते प्र॒युज॒स्ते सु॑वृ॒क्ति।</p>
<p class="Shloka">अध॒ यदे॑षां सु॒दिने॒ न शरु॒र्विश्व॒मेरि॑णं प्रुषा॒यन्त॒ सेना॑॥ १<span class="rvts2">.</span>१८६<span class="rvts2">.</span>०९</p>
<p class="Shloka">प्रो अ॒श्विना॒वव॑से कृणुध्वं॒ प्र पू॒षणं॒ स्वत॑वसो॒ हि सन्ति॑।</p>
<p class="Shloka">अ॒द्वे॒षो विष्णु॒र्वात॑ ऋभु॒क्षा अच्छा॑ सु॒म्नाय॑ ववृतीय दे॒वान्॥ १<span class="rvts2">.</span>१८६<span class="rvts2">.</span>१०</p>
<p class="Shloka">इ॒यं सा वो॑ अ॒स्मे दीधि॑तिर्यजत्रा अपि॒प्राणी॑ च॒ सद॑नी च भूयाः।</p>
<p class="Shloka">नि या दे॒वेषु॒ यत॑ते वसू॒युर्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८६<span class="rvts2">.</span>११</p>
<p class="Sub-Heading">सूक्त</p>
<p class="Shloka">पि॒तुं नु स्तो॑षं म॒हो ध॒र्माणं॒ तवि॑षीम्।</p>
<p class="Shloka">यस्य॑ त्रि॒तो व्योज॑सा वृ॒त्रं विप॑र्वम॒र्दय॑त्॥ १<span class="rvts2">.</span>१८७<span class="rvts2">.</span>०१</p>
<p class="Shloka">स्वादो॑ पितो॒ मधो॑ पितो व॒यं त्वा॑ ववृमहे।</p>
<p class="Shloka">अ॒स्माक॑मवि॒ता भ॑व॥ १<span class="rvts2">.</span>१८७<span class="rvts2">.</span>०२</p>
<p class="Shloka">उप॑ नः पित॒वा च॑र शि॒वः शि॒वाभि॑रू॒तिभि॑।</p>
<p class="Shloka">म॒यो॒भुर॑द्विषे॒ण्यः सखा॑ सु॒शेवो॒ अद्व॑याः॥ १<span class="rvts2">.</span>१८७<span class="rvts2">.</span>०३</p>
<p class="Shloka">तव॒ त्ये पि॑तो॒ रसा॒ रजां॒स्यनु॒ विष्ठि॑ताः।</p>
<p class="Shloka">दि॒वि वाता॑ इव श्रि॒ताः॥ १<span class="rvts2">.</span>१८७<span class="rvts2">.</span>०४</p>
<p class="Shloka">तव॒ त्ये पि॑तो॒ दद॑त॒स्तव॑ स्वादिष्ठ॒ ते पि॑तो।</p>
<p class="Shloka">प्र स्वा॒द्मानो॒ रसा॑नां तुवि॒ग्रीवा॑ इवेरते॥ १<span class="rvts2">.</span>१८७<span class="rvts2">.</span>०५</p>
<p class="Shloka">त्वे पि॑तो म॒हानां॑ दे॒वानां॒ मनो॑ हि॒तम्।</p>
<p class="Shloka">अका॑रि॒ चारु॑ के॒तुना॒ तवाहि॒मव॑सावधीत्॥ १<span class="rvts2">.</span>१८७<span class="rvts2">.</span>०६</p>
<p class="Shloka">यद॒दो पि॑तो॒ अज॑गन्वि॒वस्व॒ पर्व॑तानाम्।</p>
<p class="Shloka">अत्रा॑ चिन्नो मधो पि॒तोऽरं॑ भ॒क्षाय॑ गम्याः॥ १<span class="rvts2">.</span>१८७<span class="rvts2">.</span>०७</p>
<p class="Shloka">यद॒पामोष॑धीनां परिं॒शमा॑रि॒शाम॑हे।</p>
<p class="Shloka">वाता॑पे॒ पीव॒ इद्भ॑व॥ १<span class="rvts2">.</span>१८७<span class="rvts2">.</span>०८</p>
<p class="Shloka">यत्ते॑ सोम॒ गवा॑शिरो॒ यवा॑शिरो॒ भजा॑महे।</p>
<p class="Shloka">वाता॑पे॒ पीव॒ इद्भ॑व॥ १<span class="rvts2">.</span>१८७<span class="rvts2">.</span>०९</p>
<p class="Shloka">क॒र॒म्भ ओ॑षधे भव॒ पीवो॑ वृ॒क्क उ॑दार॒थिः।</p>
<p class="Shloka">वाता॑पे॒ पीव॒ इद्भ॑व॥ १<span class="rvts2">.</span>१८७<span class="rvts2">.</span>१०</p>
<p class="Shloka">तं त्वा॑ व॒यं पि॑तो॒ वचो॑भि॒र्गावो॒ न ह॒व्या सु॑षूदिम।</p>
<p class="Shloka">दे॒वेभ्य॑स्त्वा सध॒माद॑म॒स्मभ्यं॑ त्वा सध॒माद॑म्॥ १<span class="rvts2">.</span>१८७<span class="rvts2">.</span>११</p>
<p class="Sub-Heading">सूक्त</p>
<p class="Shloka">समि॑द्धो अ॒द्य रा॑जसि दे॒वो दे॒वैः स॑हस्रजित्।</p>
<p class="Shloka">दू॒तो ह॒व्या क॒विर्व॑ह॥ १<span class="rvts2">.</span>१८८<span class="rvts2">.</span>०१</p>
<p class="Shloka">तनू॑नपादृ॒तं य॒ते मध्वा॑ य॒ज्ञः सम॑ज्यते।</p>
<p class="Shloka">दध॑त्सह॒स्रिणी॒रिष॑॥ १<span class="rvts2">.</span>१८८<span class="rvts2">.</span>०२</p>
<p class="Shloka">आ॒जुह्वा॑नो न॒ ईड्यो॑ दे॒वाँ आ व॑क्षि य॒ज्ञिया॑न्।</p>
<p class="Shloka">अग्ने॑ सहस्र॒सा अ॑सि॥ १<span class="rvts2">.</span>१८८<span class="rvts2">.</span>०३</p>
<p class="Shloka">प्रा॒चीनं॑ ब॒र्हिरोज॑सा स॒हस्र॑वीरमस्तृणन्।</p>
<p class="Shloka">यत्रा॑दित्या वि॒राज॑थ॥ १<span class="rvts2">.</span>१८८<span class="rvts2">.</span>०४</p>
<p class="Shloka">वि॒राट् स॒म्राड्वि॒भ्वीः प्र॒भ्वीर्ब॒ह्वीश्च॒ भूय॑सीश्च॒ याः।</p>
<p class="Shloka">दुरो॑ घृ॒तान्य॑क्षरन्॥ १<span class="rvts2">.</span>१८८<span class="rvts2">.</span>०५</p>
<p class="Shloka">सु॒रु॒क्मे हि सु॒पेश॒साधि॑ श्रि॒या वि॒राज॑तः।</p>
<p class="Shloka">उ॒षासा॒वेह सी॑दताम्॥ १<span class="rvts2">.</span>१८८<span class="rvts2">.</span>०६</p>
<p class="Shloka">प्र॒थ॒मा हि सु॒वाच॑सा॒ होता॑रा॒ दैव्या॑ क॒वी।</p>
<p class="Shloka">य॒ज्ञं नो॑ यक्षतामि॒मम्॥ १<span class="rvts2">.</span>१८८<span class="rvts2">.</span>०७</p>
<p class="Shloka">भार॒तीळे॒ सर॑स्वति॒ या व॒ सर्वा॑ उपब्रु॒वे।</p>
<p class="Shloka">ता न॑श्चोदयत श्रि॒ये॥ १<span class="rvts2">.</span>१८८<span class="rvts2">.</span>०८</p>
<p class="Shloka">त्वष्टा॑ रू॒पाणि॒ हि प्र॒भुः प॒शून्विश्वा॑न्समान॒जे।</p>
<p class="Shloka">तेषां॑ नः स्फा॒तिमा य॑ज॥ १<span class="rvts2">.</span>१८८<span class="rvts2">.</span>०९</p>
<p class="Shloka">उप॒ त्मन्या॑ वनस्पते॒ पाथो॑ दे॒वेभ्य॑ सृज।</p>
<p class="Shloka">अ॒ग्निर्ह॒व्यानि॑ सिष्वदत्॥ १<span class="rvts2">.</span>१८८<span class="rvts2">.</span>१०</p>
<p class="Shloka">पु॒रो॒गा अ॒ग्निर्दे॒वानां॑ गाय॒त्रेण॒ सम॑ज्यते।</p>
<p class="Shloka">स्वाहा॑कृतीषु रोचते॥ १<span class="rvts2">.</span>१८८<span class="rvts2">.</span>११</p>
<p class="Sub-Heading">सूक्त</p>
<p class="Shloka">अग्ने॒ नय॑ सु॒पथा॑ रा॒ये अ॒स्मान्विश्वा॑नि देव व॒युना॑नि वि॒द्वान्।</p>
<p class="Shloka">यु॒यो॒ध्य१स्मज्जु॑हुरा॒णमेनो॒ भूयि॑ष्ठां ते॒ नम॑‍उक्तिं विधेम॥ १<span class="rvts2">.</span>१८९<span class="rvts2">.</span>०१</p>
<p class="Shloka">अग्ने॒ त्वं पा॑रया॒ नव्यो॑ अ॒स्मान्स्व॒स्तिभि॒रति॑ दु॒र्गाणि॒ विश्वा॑।</p>
<p class="Shloka">पूश्च॑ पृ॒थ्वी ब॑हु॒ला न॑ उ॒र्वी भवा॑ तो॒काय॒ तन॑याय॒ शं योः॥ १<span class="rvts2">.</span>१८९<span class="rvts2">.</span>०२</p>
<p class="Shloka">अग्ने॒ त्वम॒स्मद्यु॑यो॒ध्यमी॑वा॒ अन॑ग्नित्रा अ॒भ्यम॑न्त कृ॒ष्टीः।</p>
<p class="Shloka">पुन॑र॒स्मभ्यं॑ सुवि॒ताय॑ देव॒ क्षां विश्वे॑भिर॒मृते॑भिर्यजत्र॥ १<span class="rvts2">.</span>१८९<span class="rvts2">.</span>०३</p>
<p class="Shloka">पा॒हि नो॑ अग्ने पा॒युभि॒रज॑स्रैरु॒त प्रि॒ये सद॑न॒ आ शु॑शु॒क्वान्।</p>
<p class="Shloka">मा ते॑ भ॒यं ज॑रि॒तारं॑ यविष्ठ नू॒नं वि॑द॒न्माप॒रं स॑हस्वः॥ १<span class="rvts2">.</span>१८९<span class="rvts2">.</span>०४</p>
<p class="Shloka">मा नो॑ अ॒ग्नेऽव॑ सृजो अ॒घाया॑वि॒ष्यवे॑ रि॒पवे॑ दु॒च्छुना॑यै।</p>
<p class="Shloka">मा द॒त्वते॒ दश॑ते॒ मादते॑ नो॒ मा रीष॑ते सहसाव॒न्परा॑ दाः॥ १<span class="rvts2">.</span>१८९<span class="rvts2">.</span>०५</p>
<p class="Shloka">वि घ॒ त्वावाँ॑ ऋतजात यंसद्गृणा॒नो अ॑ग्ने त॒न्वे॒३ वरू॑थम्।</p>
<p class="Shloka">विश्वा॑द्रिरि॒क्षोरु॒त वा॑ निनि॒त्सोर॑भि॒ह्रुता॒मसि॒ हि दे॑व वि॒ष्पट्॥ १<span class="rvts2">.</span>१८९<span class="rvts2">.</span>०६</p>
<p class="Shloka">त्वं ताँ अ॑ग्न उ॒भया॒न्वि वि॒द्वान्वेषि॑ प्रपि॒त्वे मनु॑षो यजत्र।</p>
<p class="Shloka">अ॒भि॒पि॒त्वे मन॑वे॒ शास्यो॑ भूर्मर्मृ॒जेन्य॑ उ॒शिग्भि॒र्नाक्रः॥ १<span class="rvts2">.</span>१८९<span class="rvts2">.</span>०७</p>
<p class="Shloka">अवो॑चाम नि॒वच॑नान्यस्मि॒न्मान॑स्य सू॒नुः स॑हसा॒ने अ॒ग्नौ।</p>
<p class="Shloka">व॒यं स॒हस्र॒मृषि॑भिः सनेम वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१८९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">अ॒न॒र्वाणं॑ वृष॒भं म॒न्द्रजि॑ह्वं॒ बृह॒स्पतिं॑ वर्धया॒ नव्य॑म॒र्कैः।</p>
<p class="Shloka">गा॒था॒न्य॑ सु॒रुचो॒ यस्य॑ दे॒वा आ॑शृ॒ण्वन्ति॒ नव॑मानस्य॒ मर्ता॑॥ १<span class="rvts2">.</span>१९०<span class="rvts2">.</span>०१</p>
<p class="Shloka">तमृ॒त्विया॒ उप॒ वाच॑ सचन्ते॒ सर्गो॒ न यो दे॑वय॒तामस॑र्जि।</p>
<p class="Shloka">बृह॒स्पति॒ स ह्यञ्जो॒ वरां॑सि॒ विभ्वाभ॑व॒त्समृ॒ते मा॑त॒रिश्वा॑॥ १<span class="rvts2">.</span>१९०<span class="rvts2">.</span>०२</p>
<p class="Shloka">उप॑स्तुतिं॒ नम॑स॒ उद्य॑तिं च॒ श्लोकं॑ यंसत्सवि॒तेव॒ प्र बा॒हू।</p>
<p class="Shloka">अ॒स्य क्रत्वा॑ह॒न्यो॒३ यो अस्ति॑ मृ॒गो न भी॒मो अ॑र॒क्षस॒स्तुवि॑ष्मान्॥ १<span class="rvts2">.</span>१९०<span class="rvts2">.</span>०३</p>
<p class="Shloka">अ॒स्य श्लोको॑ दि॒वीय॑ते पृथि॒व्यामत्यो॒ न यं॑सद्यक्ष॒भृद्विचे॑ताः।</p>
<p class="Shloka">मृ॒गाणां॒ न हे॒तयो॒ यन्ति॑ चे॒मा बृह॒स्पते॒रहि॑मायाँ अ॒भि द्यून्॥ १<span class="rvts2">.</span>१९०<span class="rvts2">.</span>०४</p>
<p class="Shloka">ये त्वा॑ देवोस्रि॒कं मन्य॑मानाः पा॒पा भ॒द्रमु॑प॒जीव॑न्ति प॒ज्राः।</p>
<p class="Shloka">न दू॒ढ्ये॒३ अनु॑ ददासि वा॒मं बृह॑स्पते॒ चय॑स॒ इत्पिया॑रुम्॥ १<span class="rvts2">.</span>१९०<span class="rvts2">.</span>०५</p>
<p class="Shloka">सु॒प्रैतु॑ सू॒यव॑सो॒ न पन्था॑ दुर्नि॒यन्तु॒ परि॑प्रीतो॒ न मि॒त्रः।</p>
<p class="Shloka">अ॒न॒र्वाणो॑ अ॒भि ये चक्ष॑ते॒ नोऽपी॑वृता अपोर्णु॒वन्तो॑ अस्थुः॥ १<span class="rvts2">.</span>१९०<span class="rvts2">.</span>०६</p>
<p class="Shloka">सं यं स्तुभो॒ऽवन॑यो॒ न यन्ति॑ समु॒द्रं न स्र॒वतो॒ रोध॑चक्राः।</p>
<p class="Shloka">स वि॒द्वाँ उ॒भयं॑ चष्टे अ॒न्तर्बृह॒स्पति॒स्तर॒ आप॑श्च॒ गृध्र॑॥ १<span class="rvts2">.</span>१९०<span class="rvts2">.</span>०७</p>
<p class="Shloka">ए॒वा म॒हस्तु॑विजा॒तस्तुवि॑ष्मा॒न्बृह॒स्पति॑र्वृष॒भो धा॑यि दे॒वः।</p>
<p class="Shloka">स न॑ स्तु॒तो वी॒रव॑द्धातु॒ गोम॑द्वि॒द्यामे॒षं वृ॒जनं॑ जी॒रदा॑नुम्॥ १<span class="rvts2">.</span>१९०<span class="rvts2">.</span>०८</p>
<p class="Sub-Heading">सूक्त</p>
<p class="Shloka">कङ्क॑तो॒ न कङ्क॒तोऽथो॑ सती॒नक॑ङ्कतः।</p>
<p class="Shloka">द्वाविति॒ प्लुषी॒ इति॒ न्य१दृष्टा॑ अलिप्सत॥ १<span class="rvts2">.</span>१९१<span class="rvts2">.</span>०१</p>
<p class="Shloka">अ॒दृष्टा॑न्हन्त्याय॒त्यथो॑ हन्ति पराय॒ती।</p>
<p class="Shloka">अथो॑ अवघ्न॒ती ह॒न्त्यथो॑ पिनष्टि पिंष॒ती॥ १<span class="rvts2">.</span>१९१<span class="rvts2">.</span>०२</p>
<p class="Shloka">श॒रास॒ कुश॑रासो द॒र्भास॑ सै॒र्या उ॒त।</p>
<p class="Shloka">मौ॒ञ्जा अ॒दृष्टा॑ वैरि॒णाः सर्वे॑ सा॒कं न्य॑लिप्सत॥ १<span class="rvts2">.</span>१९१<span class="rvts2">.</span>०३</p>
<p class="Shloka">नि गावो॑ गो॒ष्ठे अ॑सद॒न्नि मृ॒गासो॑ अविक्षत।</p>
<p class="Shloka">नि के॒तवो॒ जना॑नां॒ न्य१दृष्टा॑ अलिप्सत॥ १<span class="rvts2">.</span>१९१<span class="rvts2">.</span>०४</p>
<p class="Shloka">ए॒त उ॒ त्ये प्रत्य॑दृश्रन्प्रदो॒षं तस्क॑रा इव।</p>
<p class="Shloka">अदृ॑ष्टा॒ विश्व॑दृष्टा॒ प्रति॑बुद्धा अभूतन॥ १<span class="rvts2">.</span>१९१<span class="rvts2">.</span>०५</p>
<p class="Shloka">द्यौर्व॑ पि॒ता पृ॑थि॒वी मा॒ता सोमो॒ भ्रातादि॑ति॒ स्वसा॑।</p>
<p class="Shloka">अदृ॑ष्टा॒ विश्व॑दृष्टा॒स्तिष्ठ॑ते॒लय॑ता॒ सु क॑म्॥ १<span class="rvts2">.</span>१९१<span class="rvts2">.</span>०६</p>
<p class="Shloka">ये अंस्या॒ ये अङ्ग्या॑ सू॒चीका॒ ये प्र॑कङ्क॒ताः।</p>
<p class="Shloka">अदृ॑ष्टा॒ किं च॒नेह व॒ सर्वे॑ सा॒कं नि ज॑स्यत॥ १<span class="rvts2">.</span>१९१<span class="rvts2">.</span>०७</p>
<p class="Shloka">उत्पु॒रस्ता॒त्सूर्य॑ एति वि॒श्वदृ॑ष्टो अदृष्ट॒हा।</p>
<p class="Shloka">अ॒दृष्टा॒न्सर्वा॑ञ्ज॒म्भय॒न्सर्वा॑श्च यातुधा॒न्य॑॥ १<span class="rvts2">.</span>१९१<span class="rvts2">.</span>०८</p>
<p class="Shloka">उद॑पप्तद॒सौ सूर्य॑ पु॒रु विश्वा॑नि॒ जूर्व॑न्।</p>
<p class="Shloka">आ॒दि॒त्यः पर्व॑तेभ्यो वि॒श्वदृ॑ष्टो अदृष्ट॒हा॥ १<span class="rvts2">.</span>१९१<span class="rvts2">.</span>०९</p>
<p class="Shloka">सूर्ये॑ वि॒षमा स॑जामि॒ दृतिं॒ सुरा॑वतो गृ॒हे।</p>
<p class="Shloka">सो चि॒न्नु न म॑राति॒ नो व॒यं म॑रामा॒रे अ॑स्य॒ योज॑नं हरि॒ष्ठा मधु॑ त्वा मधु॒ला च॑कार॥ १<span class="rvts2">.</span>१९१<span class="rvts2">.</span>१०</p>
<p class="Shloka">इ॒य॒त्ति॒का श॑कुन्ति॒का स॒का ज॑घास ते वि॒षम्।</p>
<p class="Shloka">सो चि॒न्नु न म॑राति॒ नो व॒यं म॑रामा॒रे अ॑स्य॒ योज॑नं हरि॒ष्ठा मधु॑ त्वा मधु॒ला च॑कार॥ १<span class="rvts2">.</span>१९१<span class="rvts2">.</span>११</p>
<p class="Shloka">त्रिः स॒प्त वि॑ष्पुलिङ्ग॒का वि॒षस्य॒ पुष्य॑मक्षन्।</p>
<p class="Shloka">ताश्चि॒न्नु न म॑रन्ति॒ नो व॒यं म॑रामा॒रे अ॑स्य॒ योज॑नं हरि॒ष्ठा मधु॑ त्वा मधु॒ला च॑कार॥ १<span class="rvts2">.</span>१९१<span class="rvts2">.</span>१२</p>
<p class="Shloka">न॒वा॒नां न॑वती॒नां वि॒षस्य॒ रोपु॑षीणाम्।</p>
<p class="Shloka">सर्वा॑सामग्रभं॒ नामा॒रे अ॑स्य॒ योज॑नं हरि॒ष्ठा मधु॑ त्वा मधु॒ला च॑कार॥ १<span class="rvts2">.</span>१९१<span class="rvts2">.</span>१३</p>
<p class="Shloka">त्रिः स॒प्त म॑यू॒र्य॑ स॒प्त स्वसा॑रो अ॒ग्रुव॑।</p>
<p class="Shloka">तास्ते॑ वि॒षं वि ज॑भ्रिर उद॒कं कु॒म्भिनी॑रिव॥ १<span class="rvts2">.</span>१९१<span class="rvts2">.</span>१४</p>
<p class="Shloka">इ॒य॒त्त॒कः कु॑षुम्भ॒कस्त॒कं भि॑न॒द्म्यश्म॑ना।</p>
<p class="Shloka">ततो॑ वि॒षं प्र वा॑वृते॒ परा॑ची॒रनु॑ सं॒वत॑॥ १<span class="rvts2">.</span>१९१<span class="rvts2">.</span>१५</p>
<p class="Shloka">कु॒षु॒म्भ॒कस्तद॑ब्रवीद्गि॒रेः प्र॑वर्तमान॒कः।</p>
<p class="Shloka">वृश्चि॑कस्यार॒सं वि॒षम॑र॒सं वृ॑श्चिक ते वि॒षम्॥ १<span class="rvts2">.</span>१९१<span class="rvts2">.</span>१६</p>
<p class="Sub-Heading">सूक्त</p>

   
<p class="Heading">॥ ऋग्वेदः मण्डलं २॥</p>
<p class="Sub-Heading">सूक्त</p>
<p class="Shloka">त्वम॑ग्ने॒ द्युभि॒स्त्वमा॑शुशु॒क्षणि॒स्त्वम॒द्भ्यस्त्वमश्म॑न॒स्परि॑।</p>
<p class="Shloka">त्वं वने॑भ्य॒स्त्वमोष॑धीभ्य॒स्त्वं नृ॒णां नृ॑पते जायसे॒ शुचि॑॥ २<span class="rvts2">.</span>००१<span class="rvts2">.</span>०१</p>
<p class="Shloka">तवा॑ग्ने हो॒त्रं तव॑ पो॒त्रमृ॒त्वियं॒ तव॑ ने॒ष्ट्रं त्वम॒ग्निदृ॑ताय॒तः।</p>
<p class="Shloka">तव॑ प्रशा॒स्त्रं त्वम॑ध्वरीयसि ब्र॒ह्मा चासि॑ गृ॒हप॑तिश्च नो॒ दमे॑॥ २<span class="rvts2">.</span>००१<span class="rvts2">.</span>०२</p>
<p class="Shloka">त्वम॑ग्न॒ इन्द्रो॑ वृष॒भः स॒ताम॑सि॒ त्वं विष्णु॑रुरुगा॒यो न॑म॒स्य॑।</p>
<p class="Shloka">त्वं ब्र॒ह्मा र॑यि॒विद्ब्र॑ह्मणस्पते॒ त्वं वि॑धर्तः सचसे॒ पुरं॑ध्या॥ २<span class="rvts2">.</span>००१<span class="rvts2">.</span>०३</p>
<p class="Shloka">त्वम॑ग्ने॒ राजा॒ वरु॑णो धृ॒तव्र॑त॒स्त्वं मि॒त्रो भ॑वसि द॒स्म ईड्य॑।</p>
<p class="Shloka">त्वम॑र्य॒मा सत्प॑ति॒र्यस्य॑ स॒म्भुजं॒ त्वमंशो॑ वि॒दथे॑ देव भाज॒युः॥ २<span class="rvts2">.</span>००१<span class="rvts2">.</span>०४</p>
<p class="Shloka">त्वम॑ग्ने॒ त्वष्टा॑ विध॒ते सु॒वीर्यं॒ तव॒ ग्नावो॑ मित्रमहः सजा॒त्य॑म्।</p>
<p class="Shloka">त्वमा॑शु॒हेमा॑ ररिषे॒ स्वश्व्यं॒ त्वं न॒रां शर्धो॑ असि पुरू॒वसु॑॥ २<span class="rvts2">.</span>००१<span class="rvts2">.</span>०५</p>
<p class="Shloka">त्वम॑ग्ने रु॒द्रो असु॑रो म॒हो दि॒वस्त्वं शर्धो॒ मारु॑तं पृ॒क्ष ई॑शिषे।</p>
<p class="Shloka">त्वं वातै॑ररु॒णैर्या॑सि शंग॒यस्त्वं पू॒षा वि॑ध॒तः पा॑सि॒ नु त्मना॑॥ २<span class="rvts2">.</span>००१<span class="rvts2">.</span>०६</p>
<p class="Shloka">त्वम॑ग्ने द्रविणो॒दा अ॑रं॒कृते॒ त्वं दे॒वः स॑वि॒ता र॑त्न॒धा अ॑सि।</p>
<p class="Shloka">त्वं भगो॑ नृपते॒ वस्व॑ ईशिषे॒ त्वं पा॒युर्दमे॒ यस्तेऽवि॑धत्॥ २<span class="rvts2">.</span>००१<span class="rvts2">.</span>०७</p>
<p class="Shloka">त्वाम॑ग्ने॒ दम॒ आ वि॒श्पतिं॒ विश॒स्त्वां राजा॑नं सुवि॒दत्र॑मृञ्जते।</p>
<p class="Shloka">त्वं विश्वा॑नि स्वनीक पत्यसे॒ त्वं स॒हस्रा॑णि श॒ता दश॒ प्रति॑॥ २<span class="rvts2">.</span>००१<span class="rvts2">.</span>०८</p>
<p class="Shloka">त्वाम॑ग्ने पि॒तर॑मि॒ष्टिभि॒र्नर॒स्त्वां भ्रा॒त्राय॒ शम्या॑ तनू॒रुच॑म्।</p>
<p class="Shloka">त्वं पु॒त्रो भ॑वसि॒ यस्तेऽवि॑ध॒त्त्वं सखा॑ सु॒शेव॑ पास्या॒धृष॑॥ २<span class="rvts2">.</span>००१<span class="rvts2">.</span>०९</p>
<p class="Shloka">त्वम॑ग्न ऋ॒भुरा॒के न॑म॒स्य१स्त्वं वाज॑स्य क्षु॒मतो॑ रा॒य ई॑शिषे।</p>
<p class="Shloka">त्वं वि भा॒स्यनु॑ दक्षि दा॒वने॒ त्वं वि॒शिक्षु॑रसि य॒ज्ञमा॒तनि॑॥ २<span class="rvts2">.</span>००१<span class="rvts2">.</span>१०</p>
<p class="Shloka">त्वम॑ग्ने॒ अदि॑तिर्देव दा॒शुषे॒ त्वं होत्रा॒ भार॑ती वर्धसे गि॒रा।</p>
<p class="Shloka">त्वमिळा॑ श॒तहि॑मासि॒ दक्ष॑से॒ त्वं वृ॑त्र॒हा व॑सुपते॒ सर॑स्वती॥ २<span class="rvts2">.</span>००१<span class="rvts2">.</span>११</p>
<p class="Shloka">त्वम॑ग्ने॒ सुभृ॑त उत्त॒मं वय॒स्तव॑ स्पा॒र्हे वर्ण॒ आ सं॒दृशि॒ श्रिय॑।</p>
<p class="Shloka">त्वं वाज॑ प्र॒तर॑णो बृ॒हन्न॑सि॒ त्वं र॒यिर्ब॑हु॒लो वि॒श्वत॑स्पृ॒थुः॥ २<span class="rvts2">.</span>००१<span class="rvts2">.</span>१२</p>
<p class="Shloka">त्वाम॑ग्न आदि॒त्यास॑ आ॒स्यं१ त्वां जि॒ह्वां शुच॑यश्चक्रिरे कवे।</p>
<p class="Shloka">त्वां रा॑ति॒षाचो॑ अध्व॒रेषु॑ सश्चिरे॒ त्वे दे॒वा ह॒विर॑द॒न्त्याहु॑तम्॥ २<span class="rvts2">.</span>००१<span class="rvts2">.</span>१३</p>
<p class="Shloka">त्वे अ॑ग्ने॒ विश्वे॑ अ॒मृता॑सो अ॒द्रुह॑ आ॒सा दे॒वा ह॒विर॑द॒न्त्याहु॑तम्।</p>
<p class="Shloka">त्वया॒ मर्ता॑सः स्वदन्त आसु॒तिं त्वं गर्भो॑ वी॒रुधां॑ जज्ञिषे॒ शुचि॑॥ २<span class="rvts2">.</span>००१<span class="rvts2">.</span>१४</p>
<p class="Shloka">त्वं तान्सं च॒ प्रति॑ चासि म॒ज्मनाग्ने॑ सुजात॒ प्र च॑ देव रिच्यसे।</p>
<p class="Shloka">पृ॒क्षो यदत्र॑ महि॒ना वि ते॒ भुव॒दनु॒ द्यावा॑पृथि॒वी रोद॑सी उ॒भे॥ २<span class="rvts2">.</span>००१<span class="rvts2">.</span>१५</p>
<p class="Shloka">ये स्तो॒तृभ्यो॒ गोअ॑ग्रा॒मश्व॑पेशस॒मग्ने॑ रा॒तिमु॑पसृ॒जन्ति॑ सू॒रय॑।</p>
<p class="Shloka">अ॒स्माञ्च॒ ताँश्च॒ प्र हि नेषि॒ वस्य॒ आ बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>००१<span class="rvts2">.</span>१६</p>
<p class="Sub-Heading">सूक्त</p>
<p class="Shloka">य॒ज्ञेन॑ वर्धत जा॒तवे॑दसम॒ग्निं य॑जध्वं ह॒विषा॒ तना॑ गि॒रा।</p>
<p class="Shloka">स॒मि॒धा॒नं सु॑प्र॒यसं॒ स्व॑र्णरं द्यु॒क्षं होता॑रं वृ॒जने॑षु धू॒र्षद॑म्॥ २<span class="rvts2">.</span>००२<span class="rvts2">.</span>०१</p>
<p class="Shloka">अ॒भि त्वा॒ नक्ती॑रु॒षसो॑ ववाशि॒रेऽग्ने॑ व॒त्सं न स्वस॑रेषु धे॒नव॑।</p>
<p class="Shloka">दि॒व इ॒वेद॑र॒तिर्मानु॑षा यु॒गा क्षपो॑ भासि पुरुवार सं॒यत॑॥ २<span class="rvts2">.</span>००२<span class="rvts2">.</span>०२</p>
<p class="Shloka">तं दे॒वा बु॒ध्ने रज॑सः सु॒दंस॑सं दि॒वस्पृ॑थि॒व्योर॑र॒तिं न्ये॑रिरे।</p>
<p class="Shloka">रथ॑मिव॒ वेद्यं॑ शु॒क्रशो॑चिषम॒ग्निं मि॒त्रं न क्षि॒तिषु॑ प्र॒शंस्य॑म्॥ २<span class="rvts2">.</span>००२<span class="rvts2">.</span>०३</p>
<p class="Shloka">तमु॒क्षमा॑णं॒ रज॑सि॒ स्व आ दमे॑ च॒न्द्रमि॑व सु॒रुचं॑ ह्वा॒र आ द॑धुः।</p>
<p class="Shloka">पृश्न्या॑ पत॒रं चि॒तय॑न्तम॒क्षभि॑ पा॒थो न पा॒युं जन॑सी उ॒भे अनु॑॥ २<span class="rvts2">.</span>००२<span class="rvts2">.</span>०४</p>
<p class="Shloka">स होता॒ विश्वं॒ परि॑ भूत्वध्व॒रं तमु॑ ह॒व्यैर्मनु॑ष ऋञ्जते गि॒रा।</p>
<p class="Shloka">हि॒रि॒शि॒प्रो वृ॑धसा॒नासु॒ जर्भु॑र॒द्द्यौर्न स्तृभि॑श्चितय॒द्रोद॑सी॒ अनु॑॥ २<span class="rvts2">.</span>००२<span class="rvts2">.</span>०५</p>
<p class="Shloka">स नो॑ रे॒वत्स॑मिधा॒नः स्व॒स्तये॑ संदद॒स्वान्र॒यिम॒स्मासु॑ दीदिहि।</p>
<p class="Shloka">आ न॑ कृणुष्व सुवि॒ताय॒ रोद॑सी॒ अग्ने॑ ह॒व्या मनु॑षो देव वी॒तये॑॥ २<span class="rvts2">.</span>००२<span class="rvts2">.</span>०६</p>
<p class="Shloka">दा नो॑ अग्ने बृह॒तो दाः स॑ह॒स्रिणो॑ दु॒रो न वाजं॒ श्रुत्या॒ अपा॑ वृधि।</p>
<p class="Shloka">प्राची॒ द्यावा॑पृथि॒वी ब्रह्म॑णा कृधि॒ स्व१र्ण शु॒क्रमु॒षसो॒ वि दि॑द्युतः॥ २<span class="rvts2">.</span>००२<span class="rvts2">.</span>०७</p>
<p class="Shloka">स इ॑धा॒न उ॒षसो॒ राम्या॒ अनु॒ स्व१र्ण दी॑देदरु॒षेण॑ भा॒नुना॑।</p>
<p class="Shloka">होत्रा॑भिर॒ग्निर्मनु॑षः स्वध्व॒रो राजा॑ वि॒शामति॑थि॒श्चारु॑रा॒यवे॑॥ २<span class="rvts2">.</span>००२<span class="rvts2">.</span>०८</p>
<p class="Shloka">ए॒वा नो॑ अग्ने अ॒मृते॑षु पूर्व्य॒ धीष्पी॑पाय बृ॒हद्दि॑वेषु॒ मानु॑षा।</p>
<p class="Shloka">दुहा॑ना धे॒नुर्वृ॒जने॑षु का॒रवे॒ त्मना॑ श॒तिनं॑ पुरु॒रूप॑मि॒षणि॑॥ २<span class="rvts2">.</span>००२<span class="rvts2">.</span>०९</p>
<p class="Shloka">व॒यम॑ग्ने॒ अर्व॑ता वा सु॒वीर्यं॒ ब्रह्म॑णा वा चितयेमा॒ जनाँ॒ अति॑।</p>
<p class="Shloka">अ॒स्माकं॑ द्यु॒म्नमधि॒ पञ्च॑ कृ॒ष्टिषू॒च्चा स्व१र्ण शु॑शुचीत दु॒ष्टर॑म्॥ २<span class="rvts2">.</span>००२<span class="rvts2">.</span>१०</p>
<p class="Shloka">स नो॑ बोधि सहस्य प्र॒शंस्यो॒ यस्मि॑न्सुजा॒ता इ॒षय॑न्त सू॒रय॑।</p>
<p class="Shloka">यम॑ग्ने य॒ज्ञमु॑प॒यन्ति॑ वा॒जिनो॒ नित्ये॑ तो॒के दी॑दि॒वांसं॒ स्वे दमे॑॥ २<span class="rvts2">.</span>००२<span class="rvts2">.</span>११</p>
<p class="Shloka">उ॒भया॑सो जातवेदः स्याम ते स्तो॒तारो॑ अग्ने सू॒रय॑श्च॒ शर्म॑णि।</p>
<p class="Shloka">वस्वो॑ रा॒यः पु॑रुश्च॒न्द्रस्य॒ भूय॑सः प्र॒जाव॑तः स्वप॒त्यस्य॑ शग्धि नः॥ २<span class="rvts2">.</span>००२<span class="rvts2">.</span>१२</p>
<p class="Shloka">ये स्तो॒तृभ्यो॒ गोअ॑ग्रा॒मश्व॑पेशस॒मग्ने॑ रा॒तिमु॑पसृ॒जन्ति॑ सू॒रय॑।</p>
<p class="Shloka">अ॒स्माञ्च॒ ताँश्च॒ प्र हि नेषि॒ वस्य॒ आ बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>००२<span class="rvts2">.</span>१३</p>
<p class="Sub-Heading">सूक्त</p>
<p class="Shloka">समि॑द्धो अ॒ग्निर्निहि॑तः पृथि॒व्यां प्र॒त्यङ्विश्वा॑नि॒ भुव॑नान्यस्थात्।</p>
<p class="Shloka">होता॑ पाव॒कः प्र॒दिव॑ सुमे॒धा दे॒वो दे॒वान्य॑जत्व॒ग्निरर्ह॑न्॥ २<span class="rvts2">.</span>००३<span class="rvts2">.</span>०१</p>
<p class="Shloka">नरा॒शंस॒ प्रति॒ धामा॑न्य॒ञ्जन्ति॒स्रो दिव॒ प्रति॑ म॒ह्ना स्व॒र्चिः।</p>
<p class="Shloka">घृ॒त॒प्रुषा॒ मन॑सा ह॒व्यमु॒न्दन्मू॒र्धन्य॒ज्ञस्य॒ सम॑नक्तु दे॒वान्॥ २<span class="rvts2">.</span>००३<span class="rvts2">.</span>०२</p>
<p class="Shloka">ई॒ळि॒तो अ॑ग्ने॒ मन॑सा नो॒ अर्ह॑न्दे॒वान्य॑क्षि॒ मानु॑षा॒त्पूर्वो॑ अ॒द्य।</p>
<p class="Shloka">स आ व॑ह म॒रुतां॒ शर्धो॒ अच्यु॑त॒मिन्द्रं॑ नरो बर्हि॒षदं॑ यजध्वम्॥ २<span class="rvts2">.</span>००३<span class="rvts2">.</span>०३</p>
<p class="Shloka">देव॑ बर्हि॒र्वर्ध॑मानं सु॒वीरं॑ स्ती॒र्णं रा॒ये सु॒भरं॒ वेद्य॒स्याम्।</p>
<p class="Shloka">घृ॒तेना॒क्तं व॑सवः सीदते॒दं विश्वे॑ देवा आदित्या य॒ज्ञिया॑सः॥ २<span class="rvts2">.</span>००३<span class="rvts2">.</span>०४</p>
<p class="Shloka">वि श्र॑यन्तामुर्वि॒या हू॒यमा॑ना॒ द्वारो॑ दे॒वीः सु॑प्राय॒णा नमो॑भिः।</p>
<p class="Shloka">व्यच॑स्वती॒र्वि प्र॑थन्तामजु॒र्या वर्णं॑ पुना॒ना य॒शसं॑ सु॒वीर॑म्॥ २<span class="rvts2">.</span>००३<span class="rvts2">.</span>०५</p>
<p class="Shloka">सा॒ध्वपां॑सि स॒नता॑ न उक्षि॒ते उ॒षासा॒नक्ता॑ व॒य्ये॑व रण्वि॒ते।</p>
<p class="Shloka">तन्तुं॑ त॒तं सं॒वय॑न्ती समी॒ची य॒ज्ञस्य॒ पेश॑ सु॒दुघे॒ पय॑स्वती॥ २<span class="rvts2">.</span>००३<span class="rvts2">.</span>०६</p>
<p class="Shloka">दैव्या॒ होता॑रा प्रथ॒मा वि॒दुष्ट॑र ऋ॒जु य॑क्षत॒ समृ॒चा व॒पुष्ट॑रा।</p>
<p class="Shloka">दे॒वान्यज॑न्तावृतु॒था सम॑ञ्जतो॒ नाभा॑ पृथि॒व्या अधि॒ सानु॑षु त्रि॒षु॥ २<span class="rvts2">.</span>००३<span class="rvts2">.</span>०७</p>
<p class="Shloka">सर॑स्वती सा॒धय॑न्ती॒ धियं॑ न॒ इळा॑ दे॒वी भार॑ती वि॒श्वतू॑र्तिः।</p>
<p class="Shloka">ति॒स्रो दे॒वीः स्व॒धया॑ ब॒र्हिरेदमच्छि॑द्रं पान्तु शर॒णं नि॒षद्य॑॥ २<span class="rvts2">.</span>००३<span class="rvts2">.</span>०८</p>
<p class="Shloka">पि॒शङ्ग॑रूपः सु॒भरो॑ वयो॒धाः श्रु॒ष्टी वी॒रो जा॑यते दे॒वका॑मः।</p>
<p class="Shloka">प्र॒जां त्वष्टा॒ वि ष्य॑तु॒ नाभि॑म॒स्मे अथा॑ दे॒वाना॒मप्ये॑तु॒ पाथ॑॥ २<span class="rvts2">.</span>००३<span class="rvts2">.</span>०९</p>
<p class="Shloka">वन॒स्पति॑रवसृ॒जन्नुप॑ स्थाद॒ग्निर्ह॒विः सू॑दयाति॒ प्र धी॒भिः।</p>
<p class="Shloka">त्रिधा॒ सम॑क्तं नयतु प्रजा॒नन्दे॒वेभ्यो॒ दैव्य॑ शमि॒तोप॑ ह॒व्यम्॥ २<span class="rvts2">.</span>००३<span class="rvts2">.</span>१०</p>
<p class="Shloka">घृ॒तं मि॑मिक्षे घृ॒तम॑स्य॒ योनि॑र्घृ॒ते श्रि॒तो घृ॒तम्व॑स्य॒ धाम॑।</p>
<p class="Shloka">अ॒नु॒ष्व॒धमा व॑ह मा॒दय॑स्व॒ स्वाहा॑कृतं वृषभ वक्षि ह॒व्यम्॥ २<span class="rvts2">.</span>००३<span class="rvts2">.</span>११</p>
<p class="Sub-Heading">सूक्त</p>
<p class="Shloka">हु॒वे व॑ सु॒द्योत्मा॑नं सुवृ॒क्तिं वि॒शाम॒ग्निमति॑थिं सुप्र॒यस॑म्।</p>
<p class="Shloka">मि॒त्र इ॑व॒ यो दि॑धि॒षाय्यो॒ भूद्दे॒व आदे॑वे॒ जने॑ जा॒तवे॑दाः॥ २<span class="rvts2">.</span>००४<span class="rvts2">.</span>०१</p>
<p class="Shloka">इ॒मं वि॒धन्तो॑ अ॒पां स॒धस्थे॑ द्वि॒ताद॑धु॒र्भृग॑वो वि॒क्ष्वा॒३योः।</p>
<p class="Shloka">ए॒ष विश्वा॑न्य॒भ्य॑स्तु॒ भूमा॑ दे॒वाना॑म॒ग्निर॑र॒तिर्जी॒राश्व॑॥ २<span class="rvts2">.</span>००४<span class="rvts2">.</span>०२</p>
<p class="Shloka">अ॒ग्निं दे॒वासो॒ मानु॑षीषु वि॒क्षु प्रि॒यं धु॑ क्षे॒ष्यन्तो॒ न मि॒त्रम्।</p>
<p class="Shloka">स दी॑दयदुश॒तीरूर्म्या॒ आ द॒क्षाय्यो॒ यो दास्व॑ते॒ दम॒ आ॥ २<span class="rvts2">.</span>००४<span class="rvts2">.</span>०३</p>
<p class="Shloka">अ॒स्य र॒ण्वा स्वस्ये॑व पु॒ष्टिः संदृ॑ष्टिरस्य हिया॒नस्य॒ दक्षो॑।</p>
<p class="Shloka">वि यो भरि॑भ्र॒दोष॑धीषु जि॒ह्वामत्यो॒ न रथ्यो॑ दोधवीति॒ वारा॑न्॥ २<span class="rvts2">.</span>००४<span class="rvts2">.</span>०४</p>
<p class="Shloka">आ यन्मे॒ अभ्वं॑ व॒नद॒ पन॑न्तो॒शिग्भ्यो॒ नामि॑मीत॒ वर्ण॑म्।</p>
<p class="Shloka">स चि॒त्रेण॑ चिकिते॒ रंसु॑ भा॒सा जु॑जु॒र्वाँ यो मुहु॒रा युवा॒ भूत्॥ २<span class="rvts2">.</span>००४<span class="rvts2">.</span>०५</p>
<p class="Shloka">आ यो वना॑ तातृषा॒णो न भाति॒ वार्ण प॒था रथ्ये॑व स्वानीत्।</p>
<p class="Shloka">कृ॒ष्णाध्वा॒ तपू॑ र॒ण्वश्चि॑केत॒ द्यौरि॑व॒ स्मय॑मानो॒ नभो॑भिः॥ २<span class="rvts2">.</span>००४<span class="rvts2">.</span>०६</p>
<p class="Shloka">स यो व्यस्था॑द॒भि दक्ष॑दु॒र्वीं प॒शुर्नैति॑ स्व॒युरगो॑पाः।</p>
<p class="Shloka">अ॒ग्निः शो॒चिष्माँ॑ अत॒सान्यु॒ष्णन्कृ॒ष्णव्य॑थिरस्वदय॒न्न भूम॑॥ २<span class="rvts2">.</span>००४<span class="rvts2">.</span>०७</p>
<p class="Shloka">नू ते॒ पूर्व॒स्याव॑सो॒ अधी॑तौ तृ॒तीये॑ वि॒दथे॒ मन्म॑ शंसि।</p>
<p class="Shloka">अ॒स्मे अ॑ग्ने सं॒यद्वी॑रं बृ॒हन्तं॑ क्षु॒मन्तं॒ वाजं॑ स्वप॒त्यं र॒यिं दा॑॥ २<span class="rvts2">.</span>००४<span class="rvts2">.</span>०८</p>
<p class="Shloka">त्वया॒ यथा॑ गृत्सम॒दासो॑ अग्ने॒ गुहा॑ व॒न्वन्त॒ उप॑राँ अ॒भि ष्युः।</p>
<p class="Shloka">सु॒वीरा॑सो अभिमाति॒षाह॒ स्मत्सू॒रिभ्यो॑ गृण॒ते तद्वयो॑ धाः॥ २<span class="rvts2">.</span>००४<span class="rvts2">.</span>०९</p>
<p class="Sub-Heading">सूक्त</p>
<p class="Shloka">होता॑जनिष्ट॒ चेत॑नः पि॒ता पि॒तृभ्य॑ ऊ॒तये॑।</p>
<p class="Shloka">प्र॒यक्ष॒ञ्जेन्यं॒ वसु॑ श॒केम॑ वा॒जिनो॒ यम॑म्॥ २<span class="rvts2">.</span>००५<span class="rvts2">.</span>०१</p>
<p class="Shloka">आ यस्मि॑न्स॒प्त र॒श्मय॑स्त॒ता य॒ज्ञस्य॑ ने॒तरि॑।</p>
<p class="Shloka">म॒नु॒ष्वद्दैव्य॑मष्ट॒मं पोता॒ विश्वं॒ तदि॑न्वति॥ २<span class="rvts2">.</span>००५<span class="rvts2">.</span>०२</p>
<p class="Shloka">द॒ध॒न्वे वा॒ यदी॒मनु॒ वोच॒द्ब्रह्मा॑णि॒ वेरु॒ तत्।</p>
<p class="Shloka">परि॒ विश्वा॑नि॒ काव्या॑ ने॒मिश्च॒क्रमि॑वाभवत्॥ २<span class="rvts2">.</span>००५<span class="rvts2">.</span>०३</p>
<p class="Shloka">सा॒कं हि शुचि॑ना॒ शुचि॑ प्रशा॒स्ता क्रतु॒नाज॑नि।</p>
<p class="Shloka">वि॒द्वाँ अ॑स्य व्र॒ता ध्रु॒वा व॒या इ॒वानु॑ रोहते॥ २<span class="rvts2">.</span>००५<span class="rvts2">.</span>०४</p>
<p class="Shloka">ता अ॑स्य॒ वर्ण॑मा॒युवो॒ नेष्टु॑ सचन्त धे॒नव॑।</p>
<p class="Shloka">कु॒वित्ति॒सृभ्य॒ आ वरं॒ स्वसा॑रो॒ या इ॒दं य॒युः॥ २<span class="rvts2">.</span>००५<span class="rvts2">.</span>०५</p>
<p class="Shloka">यदी॑ मा॒तुरुप॒ स्वसा॑ घृ॒तं भर॒न्त्यस्थि॑त।</p>
<p class="Shloka">तासा॑मध्व॒र्युराग॑तौ॒ यवो॑ वृ॒ष्टीव॑ मोदते॥ २<span class="rvts2">.</span>००५<span class="rvts2">.</span>०६</p>
<p class="Shloka">स्वः स्वाय॒ धाय॑से कृणु॒तामृ॒त्विगृ॒त्विज॑म्।</p>
<p class="Shloka">स्तोमं॑ य॒ज्ञं चादरं॑ व॒नेमा॑ ररि॒मा व॒यम्॥ २<span class="rvts2">.</span>००५<span class="rvts2">.</span>०७</p>
<p class="Shloka">यथा॑ वि॒द्वाँ अरं॒ कर॒द्विश्वे॑भ्यो यज॒तेभ्य॑।</p>
<p class="Shloka">अ॒यम॑ग्ने॒ त्वे अपि॒ यं य॒ज्ञं च॑कृ॒मा व॒यम्॥ २<span class="rvts2">.</span>००५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">इ॒मां मे॑ अग्ने स॒मिध॑मि॒मामु॑प॒सदं॑ वनेः।</p>
<p class="Shloka">इ॒मा उ॒ षु श्रु॑धी॒ गिर॑॥ २<span class="rvts2">.</span>००६<span class="rvts2">.</span>०१</p>
<p class="Shloka">अ॒या ते॑ अग्ने विधे॒मोर्जो॑ नपा॒दश्व॑मिष्टे।</p>
<p class="Shloka">ए॒ना सू॒क्तेन॑ सुजात॥ २<span class="rvts2">.</span>००६<span class="rvts2">.</span>०२</p>
<p class="Shloka">तं त्वा॑ गी॒र्भिर्गिर्व॑णसं द्रविण॒स्युं द्र॑विणोदः।</p>
<p class="Shloka">स॒प॒र्येम॑ सप॒र्यव॑॥ २<span class="rvts2">.</span>००६<span class="rvts2">.</span>०३</p>
<p class="Shloka">स बो॑धि सू॒रिर्म॒घवा॒ वसु॑पते॒ वसु॑दावन्।</p>
<p class="Shloka">यु॒यो॒ध्य१स्मद्द्वेषां॑सि॥ २<span class="rvts2">.</span>००६<span class="rvts2">.</span>०४</p>
<p class="Shloka">स नो॑ वृ॒ष्टिं दि॒वस्परि॒ स नो॒ वाज॑मन॒र्वाण॑म्।</p>
<p class="Shloka">स न॑ सह॒स्रिणी॒रिष॑॥ २<span class="rvts2">.</span>००६<span class="rvts2">.</span>०५</p>
<p class="Shloka">ईळा॑नायाव॒स्यवे॒ यवि॑ष्ठ दूत नो गि॒रा।</p>
<p class="Shloka">यजि॑ष्ठ होत॒रा ग॑हि॥ २<span class="rvts2">.</span>००६<span class="rvts2">.</span>०६</p>
<p class="Shloka">अ॒न्तर्ह्य॑ग्न॒ ईय॑से वि॒द्वाञ्जन्मो॒भया॑ कवे।</p>
<p class="Shloka">दू॒तो जन्ये॑व॒ मित्र्य॑॥ २<span class="rvts2">.</span>००६<span class="rvts2">.</span>०७</p>
<p class="Shloka">स वि॒द्वाँ आ च॑ पिप्रयो॒ यक्षि॑ चिकित्व आनु॒षक्।</p>
<p class="Shloka">आ चा॒स्मिन्स॑त्सि ब॒र्हिषि॑॥ २<span class="rvts2">.</span>००६<span class="rvts2">.</span>०८</p>
<p class="Sub-Heading">सूक्त</p>
<p class="Shloka">श्रेष्ठं॑ यविष्ठ भार॒ताग्ने॑ द्यु॒मन्त॒मा भ॑र।</p>
<p class="Shloka">वसो॑ पुरु॒स्पृहं॑ र॒यिम्॥ २<span class="rvts2">.</span>००७<span class="rvts2">.</span>०१</p>
<p class="Shloka">मा नो॒ अरा॑तिरीशत दे॒वस्य॒ मर्त्य॑स्य च।</p>
<p class="Shloka">पर्षि॒ तस्या॑ उ॒त द्वि॒षः॥ २<span class="rvts2">.</span>००७<span class="rvts2">.</span>०२</p>
<p class="Shloka">विश्वा॑ उ॒त त्वया॑ व॒यं धारा॑ उद॒न्या॑ इव।</p>
<p class="Shloka">अति॑ गाहेमहि॒ द्विष॑॥ २<span class="rvts2">.</span>००७<span class="rvts2">.</span>०३</p>
<p class="Shloka">शुचि॑ पावक॒ वन्द्योऽग्ने॑ बृ॒हद्वि रो॑चसे।</p>
<p class="Shloka">त्वं घृ॒तेभि॒राहु॑तः॥ २<span class="rvts2">.</span>००७<span class="rvts2">.</span>०४</p>
<p class="Shloka">त्वं नो॑ असि भार॒ताग्ने॑ व॒शाभि॑रु॒क्षभि॑।</p>
<p class="Shloka">अ॒ष्टाप॑दीभि॒राहु॑तः॥ २<span class="rvts2">.</span>००७<span class="rvts2">.</span>०५</p>
<p class="Shloka">द्र्व॑न्नः स॒र्पिरा॑सुतिः प्र॒त्नो होता॒ वरे॑ण्यः।</p>
<p class="Shloka">सह॑सस्पु॒त्रो अद्भु॑तः॥ २<span class="rvts2">.</span>००७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">वा॒ज॒यन्नि॑व॒ नू रथा॒न्योगाँ॑ अ॒ग्नेरुप॑ स्तुहि।</p>
<p class="Shloka">य॒शस्त॑मस्य मी॒ळ्हुष॑॥ २<span class="rvts2">.</span>००८<span class="rvts2">.</span>०१</p>
<p class="Shloka">यः सु॑नी॒थो द॑दा॒शुषे॑ऽजु॒र्यो ज॒रय॑न्न॒रिम्।</p>
<p class="Shloka">चारु॑प्रतीक॒ आहु॑तः॥ २<span class="rvts2">.</span>००८<span class="rvts2">.</span>०२</p>
<p class="Shloka">य उ॑ श्रि॒या दमे॒ष्वा दो॒षोषसि॑ प्रश॒स्यते॑।</p>
<p class="Shloka">यस्य॑ व्र॒तं न मीय॑ते॥ २<span class="rvts2">.</span>००८<span class="rvts2">.</span>०३</p>
<p class="Shloka">आ यः स्व१र्ण भा॒नुना॑ चि॒त्रो वि॒भात्य॒र्चिषा॑।</p>
<p class="Shloka">अ॒ञ्जा॒नो अ॒जरै॑र॒भि॥ २<span class="rvts2">.</span>००८<span class="rvts2">.</span>०४</p>
<p class="Shloka">अत्रि॒मनु॑ स्व॒राज्य॑म॒ग्निमु॒क्थानि॑ वावृधुः।</p>
<p class="Shloka">विश्वा॒ अधि॒ श्रियो॑ दधे॥ २<span class="rvts2">.</span>००८<span class="rvts2">.</span>०५</p>
<p class="Shloka">अ॒ग्नेरिन्द्र॑स्य॒ सोम॑स्य दे॒वाना॑मू॒तिभि॑र्व॒यम्।</p>
<p class="Shloka">अरि॑ष्यन्तः सचेमह्य॒भि ष्या॑म पृतन्य॒तः॥ २<span class="rvts2">.</span>००८<span class="rvts2">.</span>०६</p>
<p class="Sub-Heading">सूक्त</p>
<p class="Shloka">नि होता॑ होतृ॒षद॑ने॒ विदा॑नस्त्वे॒षो दी॑दि॒वाँ अ॑सदत्सु॒दक्ष॑।</p>
<p class="Shloka">अद॑ब्धव्रतप्रमति॒र्वसि॑ष्ठः सहस्रम्भ॒रः शुचि॑जिह्वो अ॒ग्निः॥ २<span class="rvts2">.</span>००९<span class="rvts2">.</span>०१</p>
<p class="Shloka">त्वं दू॒तस्त्वमु॑ नः पर॒स्पास्त्वं वस्य॒ आ वृ॑षभ प्रणे॒ता।</p>
<p class="Shloka">अग्ने॑ तो॒कस्य॑ न॒स्तने॑ त॒नूना॒मप्र॑युच्छ॒न्दीद्य॑द्बोधि गो॒पाः॥ २<span class="rvts2">.</span>००९<span class="rvts2">.</span>०२</p>
<p class="Shloka">वि॒धेम॑ ते पर॒मे जन्म॑न्नग्ने वि॒धेम॒ स्तोमै॒रव॑रे स॒धस्थे॑।</p>
<p class="Shloka">यस्मा॒द्योने॑रु॒दारि॑था॒ यजे॒ तं प्र त्वे ह॒वींषि॑ जुहुरे॒ समि॑द्धे॥ २<span class="rvts2">.</span>००९<span class="rvts2">.</span>०३</p>
<p class="Shloka">अग्ने॒ यज॑स्व ह॒विषा॒ यजी॑याञ्छ्रु॒ष्टी दे॒ष्णम॒भि गृ॑णीहि॒ राध॑।</p>
<p class="Shloka">त्वं ह्यसि॑ रयि॒पती॑ रयी॒णां त्वं शु॒क्रस्य॒ वच॑सो म॒नोता॑॥ २<span class="rvts2">.</span>००९<span class="rvts2">.</span>०४</p>
<p class="Shloka">उ॒भयं॑ ते॒ न क्षी॑यते वस॒व्यं॑ दि॒वेदि॑वे॒ जाय॑मानस्य दस्म।</p>
<p class="Shloka">कृ॒धि क्षु॒मन्तं॑ जरि॒तार॑मग्ने कृ॒धि पतिं॑ स्वप॒त्यस्य॑ रा॒यः॥ २<span class="rvts2">.</span>००९<span class="rvts2">.</span>०५</p>
<p class="Shloka">सैनानी॑केन सुवि॒दत्रो॑ अ॒स्मे यष्टा॑ दे॒वाँ आय॑जिष्ठः स्व॒स्ति।</p>
<p class="Shloka">अद॑ब्धो गो॒पा उ॒त न॑ पर॒स्पा अग्ने॑ द्यु॒मदु॒त रे॒वद्दि॑दीहि॥ २<span class="rvts2">.</span>००९<span class="rvts2">.</span>०६</p>
<p class="Sub-Heading">सूक्त</p>
<p class="Shloka">जो॒हूत्रो॑ अ॒ग्निः प्र॑थ॒मः पि॒तेवे॒ळस्प॒दे मनु॑षा॒ यत्समि॑द्धः।</p>
<p class="Shloka">श्रियं॒ वसा॑नो अ॒मृतो॒ विचे॑ता मर्मृ॒जेन्य॑ श्रव॒स्य१ः स वा॒जी॥ २<span class="rvts2">.</span>०१०<span class="rvts2">.</span>०१</p>
<p class="Shloka">श्रू॒या अ॒ग्निश्चि॒त्रभा॑नु॒र्हवं॑ मे॒ विश्वा॑भिर्गी॒र्भिर॒मृतो॒ विचे॑ताः।</p>
<p class="Shloka">श्या॒वा रथं॑ वहतो॒ रोहि॑ता वो॒तारु॒षाह॑ चक्रे॒ विभृ॑त्रः॥ २<span class="rvts2">.</span>०१०<span class="rvts2">.</span>०२</p>
<p class="Shloka">उ॒त्ता॒नाया॑मजनय॒न्सुषू॑तं॒ भुव॑द॒ग्निः पु॑रु॒पेशा॑सु॒ गर्भ॑।</p>
<p class="Shloka">शिरि॑णायां चिद॒क्तुना॒ महो॑भि॒रप॑रीवृतो वसति॒ प्रचे॑ताः॥ २<span class="rvts2">.</span>०१०<span class="rvts2">.</span>०३</p>
<p class="Shloka">जिघ॑र्म्य॒ग्निं ह॒विषा॑ घृ॒तेन॑ प्रतिक्षि॒यन्तं॒ भुव॑नानि॒ विश्वा॑।</p>
<p class="Shloka">पृ॒थुं ति॑र॒श्चा वय॑सा बृ॒हन्तं॒ व्यचि॑ष्ठ॒मन्नै॑ रभ॒सं दृशा॑नम्॥ २<span class="rvts2">.</span>०१०<span class="rvts2">.</span>०४</p>
<p class="Shloka">आ वि॒श्वत॑ प्र॒त्यञ्चं॑ जिघर्म्यर॒क्षसा॒ मन॑सा॒ तज्जु॑षेत।</p>
<p class="Shloka">मर्य॑श्रीः स्पृह॒यद्व॑र्णो अ॒ग्निर्नाभि॒मृशे॑ त॒न्वा॒३ जर्भु॑राणः॥ २<span class="rvts2">.</span>०१०<span class="rvts2">.</span>०५</p>
<p class="Shloka">ज्ञे॒या भा॒गं स॑हसा॒नो वरे॑ण॒ त्वादू॑तासो मनु॒वद्व॑देम।</p>
<p class="Shloka">अनू॑नम॒ग्निं जु॒ह्वा॑ वच॒स्या म॑धु॒पृचं॑ धन॒सा जो॑हवीमि॥ २<span class="rvts2">.</span>०१०<span class="rvts2">.</span>०६</p>
<p class="Sub-Heading">सूक्त</p>
<p class="Shloka">श्रु॒धी हव॑मिन्द्र॒ मा रि॑षण्य॒ स्याम॑ ते दा॒वने॒ वसू॑नाम्।</p>
<p class="Shloka">इ॒मा हि त्वामूर्जो॑ व॒र्धय॑न्ति वसू॒यव॒ सिन्ध॑वो॒ न क्षर॑न्तः॥ २<span class="rvts2">.</span>०११<span class="rvts2">.</span>०१</p>
<p class="Shloka">सृ॒जो म॒हीरि॑न्द्र॒ या अपि॑न्व॒ परि॑ष्ठिता॒ अहि॑ना शूर पू॒र्वीः।</p>
<p class="Shloka">अम॑र्त्यं चिद्दा॒सं मन्य॑मान॒मवा॑भिनदु॒क्थैर्वा॑वृधा॒नः॥ २<span class="rvts2">.</span>०११<span class="rvts2">.</span>०२</p>
<p class="Shloka">उ॒क्थेष्विन्नु शू॑र॒ येषु॑ चा॒कन्स्तोमे॑ष्विन्द्र रु॒द्रिये॑षु च।</p>
<p class="Shloka">तुभ्येदे॒ता यासु॑ मन्दसा॒नः प्र वा॒यवे॑ सिस्रते॒ न शु॒भ्राः॥ २<span class="rvts2">.</span>०११<span class="rvts2">.</span>०३</p>
<p class="Shloka">शु॒भ्रं नु ते॒ शुष्मं॑ व॒र्धय॑न्तः शु॒भ्रं वज्रं॑ बा॒ह्वोर्दधा॑नाः।</p>
<p class="Shloka">शु॒भ्रस्त्वमि॑न्द्र वावृधा॒नो अ॒स्मे दासी॒र्विश॒ सूर्ये॑ण सह्याः॥ २<span class="rvts2">.</span>०११<span class="rvts2">.</span>०४</p>
<p class="Shloka">गुहा॑ हि॒तं गुह्यं॑ गू॒ळ्हम॒प्स्वपी॑वृतं मा॒यिनं॑ क्षि॒यन्त॑म्।</p>
<p class="Shloka">उ॒तो अ॒पो द्यां त॑स्त॒भ्वांस॒मह॒न्नहिं॑ शूर वी॒र्ये॑ण॥ २<span class="rvts2">.</span>०११<span class="rvts2">.</span>०५</p>
<p class="Shloka">स्तवा॒ नु त॑ इन्द्र पू॒र्व्या म॒हान्यु॒त स्त॑वाम॒ नूत॑ना कृ॒तानि॑।</p>
<p class="Shloka">स्तवा॒ वज्रं॑ बा॒ह्वोरु॒शन्तं॒ स्तवा॒ हरी॒ सूर्य॑स्य के॒तू॥ २<span class="rvts2">.</span>०११<span class="rvts2">.</span>०६</p>
<p class="Shloka">हरी॒ नु त॑ इन्द्र वा॒जय॑न्ता घृत॒श्चुतं॑ स्वा॒रम॑स्वार्ष्टाम्।</p>
<p class="Shloka">वि स॑म॒ना भूमि॑रप्रथि॒ष्टारं॑स्त॒ पर्व॑तश्चित्सरि॒ष्यन्॥ २<span class="rvts2">.</span>०११<span class="rvts2">.</span>०७</p>
<p class="Shloka">नि पर्व॑तः सा॒द्यप्र॑युच्छ॒न्सं मा॒तृभि॑र्वावशा॒नो अ॑क्रान्।</p>
<p class="Shloka">दू॒रे पा॒रे वाणीं॑ व॒र्धय॑न्त॒ इन्द्रे॑षितां ध॒मनिं॑ पप्रथ॒न्नि॥ २<span class="rvts2">.</span>०११<span class="rvts2">.</span>०८</p>
<p class="Shloka">इन्द्रो॑ म॒हां सिन्धु॑मा॒शया॑नं माया॒विनं॑ वृ॒त्रम॑स्फुर॒न्निः।</p>
<p class="Shloka">अरे॑जेतां॒ रोद॑सी भिया॒ने कनि॑क्रदतो॒ वृष्णो॑ अस्य॒ वज्रा॑त्॥ २<span class="rvts2">.</span>०११<span class="rvts2">.</span>०९</p>
<p class="Shloka">अरो॑रवी॒द्वृष्णो॑ अस्य॒ वज्रोऽमा॑नुषं॒ यन्मानु॑षो नि॒जूर्वा॑त्।</p>
<p class="Shloka">नि मा॒यिनो॑ दान॒वस्य॑ मा॒या अपा॑दयत्पपि॒वान्सु॒तस्य॑॥ २<span class="rvts2">.</span>०११<span class="rvts2">.</span>१०</p>
<p class="Shloka">पिबा॑पि॒बेदि॑न्द्र शूर॒ सोमं॒ मन्द॑न्तु त्वा म॒न्दिन॑ सु॒तास॑।</p>
<p class="Shloka">पृ॒णन्त॑स्ते कु॒क्षी व॑र्धयन्त्वि॒त्था सु॒तः पौ॒र इन्द्र॑माव॥ २<span class="rvts2">.</span>०११<span class="rvts2">.</span>११</p>
<p class="Shloka">त्वे इ॒न्द्राप्य॑भूम॒ विप्रा॒ धियं॑ वनेम ऋत॒या सप॑न्तः।</p>
<p class="Shloka">अ॒व॒स्यवो॑ धीमहि॒ प्रश॑स्तिं स॒द्यस्ते॑ रा॒यो दा॒वने॑ स्याम॥ २<span class="rvts2">.</span>०११<span class="rvts2">.</span>१२</p>
<p class="Shloka">स्याम॒ ते त॑ इन्द्र॒ ये त॑ ऊ॒ती अ॑व॒स्यव॒ ऊर्जं॑ व॒र्धय॑न्तः।</p>
<p class="Shloka">शु॒ष्मिन्त॑मं॒ यं चा॒कना॑म देवा॒स्मे र॒यिं रा॑सि वी॒रव॑न्तम्॥ २<span class="rvts2">.</span>०११<span class="rvts2">.</span>१३</p>
<p class="Shloka">रासि॒ क्षयं॒ रासि॑ मि॒त्रम॒स्मे रासि॒ शर्ध॑ इन्द्र॒ मारु॑तं नः।</p>
<p class="Shloka">स॒जोष॑सो॒ ये च॑ मन्दसा॒नाः प्र वा॒यव॑ पा॒न्त्यग्र॑णीतिम्॥ २<span class="rvts2">.</span>०११<span class="rvts2">.</span>१४</p>
<p class="Shloka">व्यन्त्विन्नु येषु॑ मन्दसा॒नस्तृ॒पत्सोमं॑ पाहि द्र॒ह्यदि॑न्द्र।</p>
<p class="Shloka">अ॒स्मान्सु पृ॒त्स्वा त॑रु॒त्राव॑र्धयो॒ द्यां बृ॒हद्भि॑र॒र्कैः॥ २<span class="rvts2">.</span>०११<span class="rvts2">.</span>१५</p>
<p class="Shloka">बृ॒हन्त॒ इन्नु ये ते॑ तरुत्रो॒क्थेभि॑र्वा सु॒म्नमा॒विवा॑सान्।</p>
<p class="Shloka">स्तृ॒णा॒नासो॑ ब॒र्हिः प॒स्त्या॑व॒त्त्वोता॒ इदि॑न्द्र॒ वाज॑मग्मन्॥ २<span class="rvts2">.</span>०११<span class="rvts2">.</span>१६</p>
<p class="Shloka">उ॒ग्रेष्विन्नु शू॑र मन्दसा॒नस्त्रिक॑द्रुकेषु पाहि॒ सोम॑मिन्द्र।</p>
<p class="Shloka">प्र॒दोधु॑व॒च्छ्मश्रु॑षु प्रीणा॒नो या॒हि हरि॑भ्यां सु॒तस्य॑ पी॒तिम्॥ २<span class="rvts2">.</span>०११<span class="rvts2">.</span>१७</p>
<p class="Shloka">धि॒ष्वा शव॑ शूर॒ येन॑ वृ॒त्रम॒वाभि॑न॒द्दानु॑मौर्णवा॒भम्।</p>
<p class="Shloka">अपा॑वृणो॒र्ज्योति॒रार्या॑य॒ नि स॑व्य॒तः सा॑दि॒ दस्यु॑रिन्द्र॥ २<span class="rvts2">.</span>०११<span class="rvts2">.</span>१८</p>
<p class="Shloka">सने॑म॒ ये त॑ ऊ॒तिभि॒स्तर॑न्तो॒ विश्वा॒ स्पृध॒ आर्ये॑ण॒ दस्यू॑न्।</p>
<p class="Shloka">अ॒स्मभ्यं॒ तत्त्वा॒ष्ट्रं वि॒श्वरू॑प॒मर॑न्धयः सा॒ख्यस्य॑ त्रि॒ताय॑॥ २<span class="rvts2">.</span>०११<span class="rvts2">.</span>१९</p>
<p class="Shloka">अ॒स्य सु॑वा॒नस्य॑ म॒न्दिन॑स्त्रि॒तस्य॒ न्यर्बु॑दं वावृधा॒नो अ॑स्तः।</p>
<p class="Shloka">अव॑र्तय॒त्सूर्यो॒ न च॒क्रं भि॒नद्व॒लमिन्द्रो॒ अङ्गि॑रस्वान्॥ २<span class="rvts2">.</span>०११<span class="rvts2">.</span>२०</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०११<span class="rvts2">.</span>२१</p>
<p class="Sub-Heading">सूक्त</p>
<p class="Shloka">यो जा॒त ए॒व प्र॑थ॒मो मन॑स्वान्दे॒वो दे॒वान्क्रतु॑ना प॒र्यभू॑षत्।</p>
<p class="Shloka">यस्य॒ शुष्मा॒द्रोद॑सी॒ अभ्य॑सेतां नृ॒म्णस्य॑ म॒ह्ना स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०१</p>
<p class="Shloka">यः पृ॑थि॒वीं व्यथ॑माना॒मदृं॑ह॒द्यः पर्व॑ता॒न्प्रकु॑पिताँ॒ अर॑म्णात्।</p>
<p class="Shloka">यो अ॒न्तरि॑क्षं विम॒मे वरी॑यो॒ यो द्यामस्त॑भ्ना॒त्स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०२</p>
<p class="Shloka">यो ह॒त्वाहि॒मरि॑णात्स॒प्त सिन्धू॒न्यो गा उ॒दाज॑दप॒धा व॒लस्य॑।</p>
<p class="Shloka">यो अश्म॑नोर॒न्तर॒ग्निं ज॒जान॑ सं॒वृक्स॒मत्सु॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०३</p>
<p class="Shloka">येने॒मा विश्वा॒ च्यव॑ना कृ॒तानि॒ यो दासं॒ वर्ण॒मध॑रं॒ गुहाक॑।</p>
<p class="Shloka">श्व॒घ्नीव॒ यो जि॑गी॒वाँल्ल॒क्षमाद॑द॒र्यः पु॒ष्टानि॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०४</p>
<p class="Shloka">यं स्मा॑ पृ॒च्छन्ति॒ कुह॒ सेति॑ घो॒रमु॒तेमा॑हु॒र्नैषो अ॒स्तीत्ये॑नम्।</p>
<p class="Shloka">सो अ॒र्यः पु॒ष्टीर्विज॑ इ॒वा मि॑नाति॒ श्रद॑स्मै धत्त॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०५</p>
<p class="Shloka">यो र॒ध्रस्य॑ चोदि॒ता यः कृ॒शस्य॒ यो ब्र॒ह्मणो॒ नाध॑मानस्य की॒रेः।</p>
<p class="Shloka">यु॒क्तग्रा॑व्णो॒ योऽवि॒ता सु॑शि॒प्रः सु॒तसो॑मस्य॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०६</p>
<p class="Shloka">यस्याश्वा॑सः प्र॒दिशि॒ यस्य॒ गावो॒ यस्य॒ ग्रामा॒ यस्य॒ विश्वे॒ रथा॑सः।</p>
<p class="Shloka">यः सूर्यं॒ य उ॒षसं॑ ज॒जान॒ यो अ॒पां ने॒ता स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०७</p>
<p class="Shloka">यं क्रन्द॑सी संय॒ती वि॒ह्वये॑ते॒ परेऽव॑र उ॒भया॑ अ॒मित्रा॑।</p>
<p class="Shloka">स॒मा॒नं चि॒द्रथ॑मातस्थि॒वांसा॒ नाना॑ हवेते॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०८</p>
<p class="Shloka">यस्मा॒न्न ऋ॒ते वि॒जय॑न्ते॒ जना॑सो॒ यं युध्य॑माना॒ अव॑से॒ हव॑न्ते।</p>
<p class="Shloka">यो विश्व॑स्य प्रति॒मानं॑ ब॒भूव॒ यो अ॑च्युत॒च्युत्स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>०९</p>
<p class="Shloka">यः शश्व॑तो॒ मह्येनो॒ दधा॑ना॒नम॑न्यमाना॒ञ्छर्वा॑ ज॒घान॑।</p>
<p class="Shloka">यः शर्ध॑ते॒ नानु॒ददा॑ति शृ॒ध्यां यो दस्यो॑र्ह॒न्ता स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>१०</p>
<p class="Shloka">यः शम्ब॑रं॒ पर्व॑तेषु क्षि॒यन्तं॑ चत्वारिं॒श्यां श॒रद्य॒न्ववि॑न्दत्।</p>
<p class="Shloka">ओ॒जा॒यमा॑नं॒ यो अहिं॑ ज॒घान॒ दानुं॒ शया॑नं॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>११</p>
<p class="Shloka">यः स॒प्तर॑श्मिर्वृष॒भस्तुवि॑ष्मान॒वासृ॑ज॒त्सर्त॑वे स॒प्त सिन्धू॑न्।</p>
<p class="Shloka">यो रौ॑हि॒णमस्फु॑र॒द्वज्र॑बाहु॒र्द्यामा॒रोह॑न्तं॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>१२</p>
<p class="Shloka">द्यावा॑ चिदस्मै पृथि॒वी न॑मेते॒ शुष्मा॑च्चिदस्य॒ पर्व॑ता भयन्ते।</p>
<p class="Shloka">यः सो॑म॒पा नि॑चि॒तो वज्र॑बाहु॒र्यो वज्र॑हस्त॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>१३</p>
<p class="Shloka">यः सु॒न्वन्त॒मव॑ति॒ यः पच॑न्तं॒ यः शंस॑न्तं॒ यः श॑शमा॒नमू॒ती।</p>
<p class="Shloka">यस्य॒ ब्रह्म॒ वर्ध॑नं॒ यस्य॒ सोमो॒ यस्ये॒दं राध॒ स ज॑नास॒ इन्द्र॑॥ २<span class="rvts2">.</span>०१२<span class="rvts2">.</span>१४</p>
<p class="Shloka">यः सु॑न्व॒ते पच॑ते दु॒ध्र आ चि॒द्वाजं॒ दर्द॑र्षि॒ स किला॑सि स॒त्यः।</p>
<p class="Shloka">व॒यं त॑ इन्द्र वि॒श्वह॑ प्रि॒यास॑ सु॒वीरा॑सो वि॒दथ॒मा व॑देम॥ २<span class="rvts2">.</span>०१२<span class="rvts2">.</span>१५</p>
<p class="Sub-Heading">सूक्त</p>
<p class="Shloka">ऋ॒तुर्जनि॑त्री॒ तस्या॑ अ॒पस्परि॑ म॒क्षू जा॒त आवि॑श॒द्यासु॒ वर्ध॑ते।</p>
<p class="Shloka">तदा॑ह॒ना अ॑भवत्पि॒प्युषी॒ पयों॒ऽशोः पी॒यूषं॑ प्रथ॒मं तदु॒क्थ्य॑म्॥ २<span class="rvts2">.</span>०१३<span class="rvts2">.</span>०१</p>
<p class="Shloka">स॒ध्रीमा य॑न्ति॒ परि॒ बिभ्र॑ती॒ पयो॑ वि॒श्वप्स्न्या॑य॒ प्र भ॑रन्त॒ भोज॑नम्।</p>
<p class="Shloka">स॒मा॒नो अध्वा॑ प्र॒वता॑मनु॒ष्यदे॒ यस्ताकृ॑णोः प्रथ॒मं सास्यु॒क्थ्य॑॥ २<span class="rvts2">.</span>०१३<span class="rvts2">.</span>०२</p>
<p class="Shloka">अन्वेको॑ वदति॒ यद्ददा॑ति॒ तद्रू॒पा मि॒नन्तद॑पा॒ एक॑ ईयते।</p>
<p class="Shloka">विश्वा॒ एक॑स्य वि॒नुद॑स्तितिक्षते॒ यस्ताकृ॑णोः प्रथ॒मं सास्यु॒क्थ्य॑॥ २<span class="rvts2">.</span>०१३<span class="rvts2">.</span>०३</p>
<p class="Shloka">प्र॒जाभ्य॑ पु॒ष्टिं वि॒भज॑न्त आसते र॒यिमि॑व पृ॒ष्ठं प्र॒भव॑न्तमाय॒ते।</p>
<p class="Shloka">असि॑न्व॒न्दंष्ट्रै॑ पि॒तुर॑त्ति॒ भोज॑नं॒ यस्ताकृ॑णोः प्रथ॒मं सास्यु॒क्थ्य॑॥ २<span class="rvts2">.</span>०१३<span class="rvts2">.</span>०४</p>
<p class="Shloka">अधा॑कृणोः पृथि॒वीं सं॒दृशे॑ दि॒वे यो धौ॑ती॒नाम॑हिह॒न्नारि॑णक्प॒थः।</p>
<p class="Shloka">तं त्वा॒ स्तोमे॑भिरु॒दभि॒र्न वा॒जिनं॑ दे॒वं दे॒वा अ॑जन॒न्सास्यु॒क्थ्य॑॥ २<span class="rvts2">.</span>०१३<span class="rvts2">.</span>०५</p>
<p class="Shloka">यो भोज॑नं च॒ दय॑से च॒ वर्ध॑नमा॒र्द्रादा शुष्कं॒ मधु॑मद्दु॒दोहि॑थ।</p>
<p class="Shloka">स शे॑व॒धिं नि द॑धिषे वि॒वस्व॑ति॒ विश्व॒स्यैक॑ ईशिषे॒ सास्यु॒क्थ्य॑॥ २<span class="rvts2">.</span>०१३<span class="rvts2">.</span>०६</p>
<p class="Shloka">यः पु॒ष्पिणी॑श्च प्र॒स्व॑श्च॒ धर्म॒णाधि॒ दाने॒ व्य१वनी॒रधा॑रयः।</p>
<p class="Shloka">यश्चास॑मा॒ अज॑नो दि॒द्युतो॑ दि॒व उ॒रुरू॒र्वाँ अ॒भित॒ सास्यु॒क्थ्य॑॥ २<span class="rvts2">.</span>०१३<span class="rvts2">.</span>०७</p>
<p class="Shloka">यो ना॑र्म॒रं स॒हव॑सुं॒ निह॑न्तवे पृ॒क्षाय॑ च दा॒सवे॑शाय॒ चाव॑हः।</p>
<p class="Shloka">ऊ॒र्जय॑न्त्या॒ अप॑रिविष्टमा॒स्य॑मु॒तैवाद्य पु॑रुकृ॒त्सास्यु॒क्थ्य॑॥ २<span class="rvts2">.</span>०१३<span class="rvts2">.</span>०८</p>
<p class="Shloka">श॒तं वा॒ यस्य॒ दश॑ सा॒कमाद्य॒ एक॑स्य श्रु॒ष्टौ यद्ध॑ चो॒दमावि॑थ।</p>
<p class="Shloka">अ॒र॒ज्जौ दस्यू॒न्समु॑नब्द॒भीत॑ये सुप्रा॒व्यो॑ अभव॒ सास्यु॒क्थ्य॑॥ २<span class="rvts2">.</span>०१३<span class="rvts2">.</span>०९</p>
<p class="Shloka">विश्वेदनु॑ रोध॒ना अ॑स्य॒ पौंस्यं॑ द॒दुर॑स्मै दधि॒रे कृ॒त्नवे॒ धन॑म्।</p>
<p class="Shloka">षळ॑स्तभ्ना वि॒ष्टिर॒ पञ्च॑ सं॒दृश॒ परि॑ प॒रो अ॑भव॒ सास्यु॒क्थ्य॑॥ २<span class="rvts2">.</span>०१३<span class="rvts2">.</span>१०</p>
<p class="Shloka">सु॒प्र॒वा॒च॒नं तव॑ वीर वी॒र्यं१ यदेके॑न॒ क्रतु॑ना वि॒न्दसे॒ वसु॑।</p>
<p class="Shloka">जा॒तूष्ठि॑रस्य॒ प्र वय॒ सह॑स्वतो॒ या च॒कर्थ॒ सेन्द्र॒ विश्वा॑स्यु॒क्थ्य॑॥ २<span class="rvts2">.</span>०१३<span class="rvts2">.</span>११</p>
<p class="Shloka">अर॑मय॒ सर॑पस॒स्तरा॑य॒ कं तु॒र्वीत॑ये च व॒य्या॑य च स्रु॒तिम्।</p>
<p class="Shloka">नी॒चा सन्त॒मुद॑नयः परा॒वृजं॒ प्रान्धं श्रो॒णं श्र॒वय॒न्सास्यु॒क्थ्य॑॥ २<span class="rvts2">.</span>०१३<span class="rvts2">.</span>१२</p>
<p class="Shloka">अ॒स्मभ्यं॒ तद्व॑सो दा॒नाय॒ राध॒ सम॑र्थयस्व ब॒हु ते॑ वस॒व्य॑म्।</p>
<p class="Shloka">इन्द्र॒ यच्चि॒त्रं श्र॑व॒स्या अनु॒ द्यून्बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१३<span class="rvts2">.</span>१३</p>
<p class="Sub-Heading">सूक्त</p>
<p class="Shloka">अध्व॑र्यवो॒ भर॒तेन्द्रा॑य॒ सोम॒माम॑त्रेभिः सिञ्चता॒ मद्य॒मन्ध॑।</p>
<p class="Shloka">का॒मी हि वी॒रः सद॑मस्य पी॒तिं जु॒होत॒ वृष्णे॒ तदिदे॒ष व॑ष्टि॥ २<span class="rvts2">.</span>०१४<span class="rvts2">.</span>०१</p>
<p class="Shloka">अध्व॑र्यवो॒ यो अ॒पो व॑व्रि॒वांसं॑ वृ॒त्रं ज॒घाना॒शन्ये॑व वृ॒क्षम्।</p>
<p class="Shloka">तस्मा॑ ए॒तं भ॑रत तद्व॒शायँ॑ ए॒ष इन्द्रो॑ अर्हति पी॒तिम॑स्य॥ २<span class="rvts2">.</span>०१४<span class="rvts2">.</span>०२</p>
<p class="Shloka">अध्व॑र्यवो॒ यो दृभी॑कं ज॒घान॒ यो गा उ॒दाज॒दप॒ हि व॒लं वः।</p>
<p class="Shloka">तस्मा॑ ए॒तम॒न्तरि॑क्षे॒ न वात॒मिन्द्रं॒ सोमै॒रोर्णु॑त॒ जूर्न वस्त्रै॑॥ २<span class="rvts2">.</span>०१४<span class="rvts2">.</span>०३</p>
<p class="Shloka">अध्व॑र्यवो॒ य उर॑णं ज॒घान॒ नव॑ च॒ख्वांसं॑ नव॒तिं च॑ बा॒हून्।</p>
<p class="Shloka">यो अर्बु॑द॒मव॑ नी॒चा ब॑बा॒धे तमिन्द्रं॒ सोम॑स्य भृ॒थे हि॑नोत॥ २<span class="rvts2">.</span>०१४<span class="rvts2">.</span>०४</p>
<p class="Shloka">अध्व॑र्यवो॒ यः स्वश्नं॑ ज॒घान॒ यः शुष्ण॑म॒शुषं॒ यो व्यं॑सम्।</p>
<p class="Shloka">यः पिप्रुं॒ नमु॑चिं॒ यो रु॑धि॒क्रां तस्मा॒ इन्द्रा॒यान्ध॑सो जुहोत॥ २<span class="rvts2">.</span>०१४<span class="rvts2">.</span>०५</p>
<p class="Shloka">अध्व॑र्यवो॒ यः श॒तं शम्ब॑रस्य॒ पुरो॑ बि॒भेदाश्म॑नेव पू॒र्वीः।</p>
<p class="Shloka">यो व॒र्चिन॑ श॒तमिन्द्र॑ स॒हस्र॑म॒पाव॑प॒द्भर॑ता॒ सोम॑मस्मै॥ २<span class="rvts2">.</span>०१४<span class="rvts2">.</span>०६</p>
<p class="Shloka">अध्व॑र्यवो॒ यः श॒तमा स॒हस्रं॒ भूम्या॑ उ॒पस्थेऽव॑पज्जघ॒न्वान्।</p>
<p class="Shloka">कुत्स॑स्या॒योर॑तिथि॒ग्वस्य॑ वी॒रान्न्यावृ॑ण॒ग्भर॑ता॒ सोम॑मस्मै॥ २<span class="rvts2">.</span>०१४<span class="rvts2">.</span>०७</p>
<p class="Shloka">अध्व॑र्यवो॒ यन्न॑रः का॒मया॑ध्वे श्रु॒ष्टी वह॑न्तो नशथा॒ तदिन्द्रे॑।</p>
<p class="Shloka">गभ॑स्तिपूतं भरत श्रु॒तायेन्द्रा॑य॒ सोमं॑ यज्यवो जुहोत॥ २<span class="rvts2">.</span>०१४<span class="rvts2">.</span>०८</p>
<p class="Shloka">अध्व॑र्यव॒ कर्त॑ना श्रु॒ष्टिम॑स्मै॒ वने॒ निपू॑तं॒ वन॒ उन्न॑यध्वम्।</p>
<p class="Shloka">जु॒षा॒णो हस्त्य॑म॒भि वा॑वशे व॒ इन्द्रा॑य॒ सोमं॑ मदि॒रं जु॑होत॥ २<span class="rvts2">.</span>०१४<span class="rvts2">.</span>०९</p>
<p class="Shloka">अध्व॑र्यव॒ पय॒सोध॒र्यथा॒ गोः सोमे॑भिरीं पृणता भो॒जमिन्द्र॑म्।</p>
<p class="Shloka">वेदा॒हम॑स्य॒ निभृ॑तं म ए॒तद्दित्स॑न्तं॒ भूयो॑ यज॒तश्चि॑केत॥ २<span class="rvts2">.</span>०१४<span class="rvts2">.</span>१०</p>
<p class="Shloka">अध्व॑र्यवो॒ यो दि॒व्यस्य॒ वस्वो॒ यः पार्थि॑वस्य॒ क्षम्य॑स्य॒ राजा॑।</p>
<p class="Shloka">तमूर्द॑रं॒ न पृ॑णता॒ यवे॒नेन्द्रं॒ सोमे॑भि॒स्तदपो॑ वो अस्तु॥ २<span class="rvts2">.</span>०१४<span class="rvts2">.</span>११</p>
<p class="Shloka">अ॒स्मभ्यं॒ तद्व॑सो दा॒नाय॒ राध॒ सम॑र्थयस्व ब॒हु ते॑ वस॒व्य॑म्।</p>
<p class="Shloka">इन्द्र॒ यच्चि॒त्रं श्र॑व॒स्या अनु॒ द्यून्बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१४<span class="rvts2">.</span>१२</p>
<p class="Sub-Heading">सूक्त</p>
<p class="Shloka">प्र घा॒ न्व॑स्य मह॒तो म॒हानि॑ स॒त्या स॒त्यस्य॒ कर॑णानि वोचम्।</p>
<p class="Shloka">त्रिक॑द्रुकेष्वपिबत्सु॒तस्या॒स्य मदे॒ अहि॒मिन्द्रो॑ जघान॥ २<span class="rvts2">.</span>०१५<span class="rvts2">.</span>०१</p>
<p class="Shloka">अ॒वं॒शे द्याम॑स्तभायद्बृ॒हन्त॒मा रोद॑सी अपृणद॒न्तरि॑क्षम्।</p>
<p class="Shloka">स धा॑रयत्पृथि॒वीं प॒प्रथ॑च्च॒ सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०२</p>
<p class="Shloka">सद्मे॑व॒ प्राचो॒ वि मि॑माय॒ मानै॒र्वज्रे॑ण॒ खान्य॑तृणन्न॒दीना॑म्।</p>
<p class="Shloka">वृथा॑सृजत्प॒थिभि॑र्दीर्घया॒थैः सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०३</p>
<p class="Shloka">स प्र॑वो॒ळ्हॄन्प॑रि॒गत्या॑ द॒भीते॒र्विश्व॑मधा॒गायु॑धमि॒द्धे अ॒ग्नौ।</p>
<p class="Shloka">सं गोभि॒रश्वै॑रसृज॒द्रथे॑भि॒ सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०४</p>
<p class="Shloka">स ईं॑ म॒हीं धुनि॒मेतो॑ररम्णा॒त्सो अ॑स्ना॒तॄन॑पारयत्स्व॒स्ति।</p>
<p class="Shloka">त उ॒त्स्नाय॑ र॒यिम॒भि प्र त॑स्थु॒ सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०५</p>
<p class="Shloka">सोद॑ञ्चं॒ सिन्धु॑मरिणान्महि॒त्वा वज्रे॒णान॑ उ॒षस॒ सं पि॑पेष।</p>
<p class="Shloka">अ॒ज॒वसो॑ ज॒विनी॑भिर्विवृ॒श्चन्सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०६</p>
<p class="Shloka">स वि॒द्वाँ अ॑पगो॒हं क॒नीना॑मा॒विर्भव॒न्नुद॑तिष्ठत्परा॒वृक्।</p>
<p class="Shloka">प्रति॑ श्रो॒णः स्था॒द्व्य१नग॑चष्ट॒ सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०७</p>
<p class="Shloka">भि॒नद्व॒लमङ्गि॑रोभिर्गृणा॒नो वि पर्व॑तस्य दृंहि॒तान्यै॑रत्।</p>
<p class="Shloka">रि॒णग्रोधां॑सि कृ॒त्रिमा॑ण्येषां॒ सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०८</p>
<p class="Shloka">स्वप्ने॑ना॒भ्युप्या॒ चुमु॑रिं॒ धुनिं॑ च ज॒घन्थ॒ दस्युं॒ प्र द॒भीति॑मावः।</p>
<p class="Shloka">र॒म्भी चि॒दत्र॑ विविदे॒ हिर॑ण्यं॒ सोम॑स्य॒ ता मद॒ इन्द्र॑श्चकार॥ २<span class="rvts2">.</span>०१५<span class="rvts2">.</span>०९</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">प्र व॑ स॒तां ज्येष्ठ॑तमाय सुष्टु॒तिम॒ग्नावि॑व समिधा॒ने ह॒विर्भ॑रे।</p>
<p class="Shloka">इन्द्र॑मजु॒र्यं ज॒रय॑न्तमुक्षि॒तं स॒नाद्युवा॑न॒मव॑से हवामहे॥ २<span class="rvts2">.</span>०१६<span class="rvts2">.</span>०१</p>
<p class="Shloka">यस्मा॒दिन्द्रा॑द्बृह॒तः किं च॒नेमृ॒ते विश्वा॑न्यस्मि॒न्सम्भृ॒ताधि॑ वी॒र्या॑।</p>
<p class="Shloka">ज॒ठरे॒ सोमं॑ त॒न्वी॒३ सहो॒ महो॒ हस्ते॒ वज्रं॒ भर॑ति शी॒र्षणि॒ क्रतु॑म्॥ २<span class="rvts2">.</span>०१६<span class="rvts2">.</span>०२</p>
<p class="Shloka">न क्षो॒णीभ्यां॑ परि॒भ्वे॑ त इन्द्रि॒यं न स॑मु॒द्रैः पर्व॑तैरिन्द्र ते॒ रथ॑।</p>
<p class="Shloka">न ते॒ वज्र॒मन्व॑श्नोति॒ कश्च॒न यदा॒शुभि॒ पत॑सि॒ योज॑ना पु॒रु॥ २<span class="rvts2">.</span>०१६<span class="rvts2">.</span>०३</p>
<p class="Shloka">विश्वे॒ ह्य॑स्मै यज॒ताय॑ धृ॒ष्णवे॒ क्रतुं॒ भर॑न्ति वृष॒भाय॒ सश्च॑ते।</p>
<p class="Shloka">वृषा॑ यजस्व ह॒विषा॑ वि॒दुष्ट॑र॒ पिबे॑न्द्र॒ सोमं॑ वृष॒भेण॑ भा॒नुना॑॥ २<span class="rvts2">.</span>०१६<span class="rvts2">.</span>०४</p>
<p class="Shloka">वृष्ण॒ कोश॑ पवते॒ मध्व॑ ऊ॒र्मिर्वृ॑ष॒भान्ना॑य वृष॒भाय॒ पात॑वे।</p>
<p class="Shloka">वृष॑णाध्व॒र्यू वृ॑ष॒भासो॒ अद्र॑यो॒ वृष॑णं॒ सोमं॑ वृष॒भाय॑ सुष्वति॥ २<span class="rvts2">.</span>०१६<span class="rvts2">.</span>०५</p>
<p class="Shloka">वृषा॑ ते॒ वज्र॑ उ॒त ते॒ वृषा॒ रथो॒ वृष॑णा॒ हरी॑ वृष॒भाण्यायु॑धा।</p>
<p class="Shloka">वृष्णो॒ मद॑स्य वृषभ॒ त्वमी॑शिष॒ इन्द्र॒ सोम॑स्य वृष॒भस्य॑ तृप्णुहि॥ २<span class="rvts2">.</span>०१६<span class="rvts2">.</span>०६</p>
<p class="Shloka">प्र ते॒ नावं॒ न सम॑ने वच॒स्युवं॒ ब्रह्म॑णा यामि॒ सव॑नेषु॒ दाधृ॑षिः।</p>
<p class="Shloka">कु॒विन्नो॑ अ॒स्य वच॑सो नि॒बोधि॑ष॒दिन्द्र॒मुत्सं॒ न वसु॑नः सिचामहे॥ २<span class="rvts2">.</span>०१६<span class="rvts2">.</span>०७</p>
<p class="Shloka">पु॒रा स॑म्बा॒धाद॒भ्या व॑वृत्स्व नो धे॒नुर्न व॒त्सं यव॑सस्य पि॒प्युषी॑।</p>
<p class="Shloka">स॒कृत्सु ते॑ सुम॒तिभि॑ शतक्रतो॒ सं पत्नी॑भि॒र्न वृष॑णो नसीमहि॥ २<span class="rvts2">.</span>०१६<span class="rvts2">.</span>०८</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">तद॑स्मै॒ नव्य॑मङ्गिर॒स्वद॑र्चत॒ शुष्मा॒ यद॑स्य प्र॒त्नथो॒दीर॑ते।</p>
<p class="Shloka">विश्वा॒ यद्गो॒त्रा सह॑सा॒ परी॑वृता॒ मदे॒ सोम॑स्य दृंहि॒तान्यैर॑यत्॥ २<span class="rvts2">.</span>०१७<span class="rvts2">.</span>०१</p>
<p class="Shloka">स भू॑तु॒ यो ह॑ प्रथ॒माय॒ धाय॑स॒ ओजो॒ मिमा॑नो महि॒मान॒माति॑रत्।</p>
<p class="Shloka">शूरो॒ यो यु॒त्सु त॒न्वं॑ परि॒व्यत॑ शी॒र्षणि॒ द्यां म॑हि॒ना प्रत्य॑मुञ्चत॥ २<span class="rvts2">.</span>०१७<span class="rvts2">.</span>०२</p>
<p class="Shloka">अधा॑कृणोः प्रथ॒मं वी॒र्यं॑ म॒हद्यद॒स्याग्रे॒ ब्रह्म॑णा॒ शुष्म॒मैर॑यः।</p>
<p class="Shloka">र॒थे॒ष्ठेन॒ हर्य॑श्वेन॒ विच्यु॑ता॒ प्र जी॒रय॑ सिस्रते स॒ध्र्य१क्पृथ॑क्॥ २<span class="rvts2">.</span>०१७<span class="rvts2">.</span>०३</p>
<p class="Shloka">अधा॒ यो विश्वा॒ भुव॑ना॒भि म॒ज्मने॑शान॒कृत्प्रव॑या अ॒भ्यव॑र्धत।</p>
<p class="Shloka">आद्रोद॑सी॒ ज्योति॑षा॒ वह्नि॒रात॑नो॒त्सीव्य॒न्तमां॑सि॒ दुधि॑ता॒ सम॑व्ययत्॥ २<span class="rvts2">.</span>०१७<span class="rvts2">.</span>०४</p>
<p class="Shloka">स प्रा॒चीना॒न्पर्व॑तान्दृंह॒दोज॑साधरा॒चीन॑मकृणोद॒पामप॑।</p>
<p class="Shloka">अधा॑रयत्पृथि॒वीं वि॒श्वधा॑यस॒मस्त॑भ्नान्मा॒यया॒ द्याम॑व॒स्रस॑॥ २<span class="rvts2">.</span>०१७<span class="rvts2">.</span>०५</p>
<p class="Shloka">सास्मा॒ अरं॑ बा॒हुभ्यां॒ यं पि॒ताकृ॑णो॒द्विश्व॑स्मा॒दा ज॒नुषो॒ वेद॑स॒स्परि॑।</p>
<p class="Shloka">येना॑ पृथि॒व्यां नि क्रिविं॑ श॒यध्यै॒ वज्रे॑ण ह॒त्व्यवृ॑णक्तुवि॒ष्वणि॑॥ २<span class="rvts2">.</span>०१७<span class="rvts2">.</span>०६</p>
<p class="Shloka">अ॒मा॒जूरि॑व पि॒त्रोः सचा॑ स॒ती स॑मा॒नादा सद॑स॒स्त्वामि॑ये॒ भग॑म्।</p>
<p class="Shloka">कृ॒धि प्र॑के॒तमुप॑ मा॒स्या भ॑र द॒द्धि भा॒गं त॒न्वो॒३ येन॑ मा॒मह॑॥ २<span class="rvts2">.</span>०१७<span class="rvts2">.</span>०७</p>
<p class="Shloka">भो॒जं त्वामि॑न्द्र व॒यं हु॑वेम द॒दिष्ट्वमि॒न्द्रापां॑सि॒ वाजा॑न्।</p>
<p class="Shloka">अ॒वि॒ड्ढी॑न्द्र चि॒त्रया॑ न ऊ॒ती कृ॒धि वृ॑षन्निन्द्र॒ वस्य॑सो नः॥ २<span class="rvts2">.</span>०१७<span class="rvts2">.</span>०८</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१७<span class="rvts2">.</span>०९</p>
<p class="Sub-Heading">सूक्त</p>
<p class="Shloka">प्रा॒ता रथो॒ नवो॑ योजि॒ सस्नि॒श्चतु॑र्युगस्त्रिक॒शः स॒प्तर॑श्मिः।</p>
<p class="Shloka">दशा॑रित्रो मनु॒ष्य॑ स्व॒र्षाः स इ॒ष्टिभि॑र्म॒तिभी॒ रंह्यो॑ भूत्॥ २<span class="rvts2">.</span>०१८<span class="rvts2">.</span>०१</p>
<p class="Shloka">सास्मा॒ अरं॑ प्रथ॒मं स द्वि॒तीय॑मु॒तो तृ॒तीयं॒ मनु॑ष॒ स होता॑।</p>
<p class="Shloka">अ॒न्यस्या॒ गर्भ॑म॒न्य ऊ॑ जनन्त॒ सो अ॒न्येभि॑ सचते॒ जेन्यो॒ वृषा॑॥ २<span class="rvts2">.</span>०१८<span class="rvts2">.</span>०२</p>
<p class="Shloka">हरी॒ नु कं॒ रथ॒ इन्द्र॑स्य योजमा॒यै सू॒क्तेन॒ वच॑सा॒ नवे॑न।</p>
<p class="Shloka">मो षु त्वामत्र॑ ब॒हवो॒ हि विप्रा॒ नि री॑रम॒न्यज॑मानासो अ॒न्ये॥ २<span class="rvts2">.</span>०१८<span class="rvts2">.</span>०३</p>
<p class="Shloka">आ द्वाभ्यां॒ हरि॑भ्यामिन्द्र या॒ह्या च॒तुर्भि॒रा ष॒ड्भिर्हू॒यमा॑नः।</p>
<p class="Shloka">आष्टा॒भिर्द॒शभि॑ सोम॒पेय॑म॒यं सु॒तः सु॑मख॒ मा मृध॑स्कः॥ २<span class="rvts2">.</span>०१८<span class="rvts2">.</span>०४</p>
<p class="Shloka">आ विं॑श॒त्या त्रिं॒शता॑ याह्य॒र्वाङा च॑त्वारिं॒शता॒ हरि॑भिर्युजा॒नः।</p>
<p class="Shloka">आ प॑ञ्चा॒शता॑ सु॒रथे॑भिरि॒न्द्रा ष॒ष्ट्या स॑प्त॒त्या सो॑म॒पेय॑म्॥ २<span class="rvts2">.</span>०१८<span class="rvts2">.</span>०५</p>
<p class="Shloka">आशी॒त्या न॑व॒त्या या॑ह्य॒र्वाङा श॒तेन॒ हरि॑भिरु॒ह्यमा॑नः।</p>
<p class="Shloka">अ॒यं हि ते॑ शु॒नहो॑त्रेषु॒ सोम॒ इन्द्र॑ त्वा॒या परि॑षिक्तो॒ मदा॑य॥ २<span class="rvts2">.</span>०१८<span class="rvts2">.</span>०६</p>
<p class="Shloka">मम॒ ब्रह्मे॑न्द्र या॒ह्यच्छा॒ विश्वा॒ हरी॑ धु॒रि धि॑ष्वा॒ रथ॑स्य।</p>
<p class="Shloka">पु॒रु॒त्रा हि वि॒हव्यो॑ ब॒भूथा॒स्मिञ्छू॑र॒ सव॑ने मादयस्व॥ २<span class="rvts2">.</span>०१८<span class="rvts2">.</span>०७</p>
<p class="Shloka">न म॒ इन्द्रे॑ण स॒ख्यं वि यो॑षद॒स्मभ्य॑मस्य॒ दक्षि॑णा दुहीत।</p>
<p class="Shloka">उप॒ ज्येष्ठे॒ वरू॑थे॒ गभ॑स्तौ प्रा॒येप्रा॑ये जिगी॒वांस॑ स्याम॥ २<span class="rvts2">.</span>०१८<span class="rvts2">.</span>०८</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अपा॑य्य॒स्यान्ध॑सो॒ मदा॑य॒ मनी॑षिणः सुवा॒नस्य॒ प्रय॑सः।</p>
<p class="Shloka">यस्मि॒न्निन्द्र॑ प्र॒दिवि॑ वावृधा॒न ओको॑ द॒धे ब्र॑ह्म॒ण्यन्त॑श्च॒ नर॑॥ २<span class="rvts2">.</span>०१९<span class="rvts2">.</span>०१</p>
<p class="Shloka">अ॒स्य म॑न्दा॒नो मध्वो॒ वज्र॑ह॒स्तोऽहि॒मिन्द्रो॑ अर्णो॒वृतं॒ वि वृ॑श्चत्।</p>
<p class="Shloka">प्र यद्वयो॒ न स्वस॑रा॒ण्यच्छा॒ प्रयां॑सि च न॒दीनां॒ चक्र॑मन्त॥ २<span class="rvts2">.</span>०१९<span class="rvts2">.</span>०२</p>
<p class="Shloka">स माहि॑न॒ इन्द्रो॒ अर्णो॑ अ॒पां प्रैर॑यदहि॒हाच्छा॑ समु॒द्रम्।</p>
<p class="Shloka">अज॑नय॒त्सूर्यं॑ वि॒दद्गा अ॒क्तुनाह्नां॑ व॒युना॑नि साधत्॥ २<span class="rvts2">.</span>०१९<span class="rvts2">.</span>०३</p>
<p class="Shloka">सो अ॑प्र॒तीनि॒ मन॑वे पु॒रूणीन्द्रो॑ दाशद्दा॒शुषे॒ हन्ति॑ वृ॒त्रम्।</p>
<p class="Shloka">स॒द्यो यो नृभ्यो॑ अत॒साय्यो॒ भूत्प॑स्पृधा॒नेभ्य॒ सूर्य॑स्य सा॒तौ॥ २<span class="rvts2">.</span>०१९<span class="rvts2">.</span>०४</p>
<p class="Shloka">स सु॑न्व॒त इन्द्र॒ सूर्य॒मा दे॒वो रि॑ण॒ङ्मर्त्या॑य स्त॒वान्।</p>
<p class="Shloka">आ यद्र॒यिं गु॒हद॑वद्यमस्मै॒ भर॒दंशं॒ नैत॑शो दश॒स्यन्॥ २<span class="rvts2">.</span>०१९<span class="rvts2">.</span>०५</p>
<p class="Shloka">स र॑न्धयत्स॒दिव॒ सार॑थये॒ शुष्ण॑म॒शुषं॒ कुय॑वं॒ कुत्सा॑य।</p>
<p class="Shloka">दिवो॑दासाय नव॒तिं च॒ नवेन्द्र॒ पुरो॒ व्यै॑र॒च्छम्ब॑रस्य॥ २<span class="rvts2">.</span>०१९<span class="rvts2">.</span>०६</p>
<p class="Shloka">ए॒वा त॑ इन्द्रो॒चथ॑महेम श्रव॒स्या न त्मना॑ वा॒जय॑न्तः।</p>
<p class="Shloka">अ॒श्याम॒ तत्साप्त॑माशुषा॒णा न॒नमो॒ वध॒रदे॑वस्य पी॒योः॥ २<span class="rvts2">.</span>०१९<span class="rvts2">.</span>०७</p>
<p class="Shloka">ए॒वा ते॑ गृत्सम॒दाः शू॑र॒ मन्मा॑व॒स्यवो॒ न व॒युना॑नि तक्षुः।</p>
<p class="Shloka">ब्र॒ह्म॒ण्यन्त॑ इन्द्र ते॒ नवी॑य॒ इष॒मूर्जं॑ सुक्षि॒तिं सु॒म्नम॑श्युः॥ २<span class="rvts2">.</span>०१९<span class="rvts2">.</span>०८</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०१९<span class="rvts2">.</span>०९</p>
<p class="Sub-Heading">सूक्त</p>
<p class="Shloka">व॒यं ते॒ वय॑ इन्द्र वि॒द्धि षु ण॒ प्र भ॑रामहे वाज॒युर्न रथ॑म्।</p>
<p class="Shloka">वि॒प॒न्यवो॒ दीध्य॑तो मनी॒षा सु॒म्नमिय॑क्षन्त॒स्त्वाव॑तो॒ नॄन्॥ २<span class="rvts2">.</span>०२०<span class="rvts2">.</span>०१</p>
<p class="Shloka">त्वं न॑ इन्द्र॒ त्वाभि॑रू॒ती त्वा॑य॒तो अ॑भिष्टि॒पासि॒ जना॑न्।</p>
<p class="Shloka">त्वमि॒नो दा॒शुषो॑ वरू॒तेत्थाधी॑र॒भि यो नक्ष॑ति त्वा॥ २<span class="rvts2">.</span>०२०<span class="rvts2">.</span>०२</p>
<p class="Shloka">स नो॒ युवेन्द्रो॑ जो॒हूत्र॒ सखा॑ शि॒वो न॒राम॑स्तु पा॒ता।</p>
<p class="Shloka">यः शंस॑न्तं॒ यः श॑शमा॒नमू॒ती पच॑न्तं च स्तु॒वन्तं॑ च प्र॒णेष॑त्॥ २<span class="rvts2">.</span>०२०<span class="rvts2">.</span>०३</p>
<p class="Shloka">तमु॑ स्तुष॒ इन्द्रं॒ तं गृ॑णीषे॒ यस्मि॑न्पु॒रा वा॑वृ॒धुः शा॑श॒दुश्च॑।</p>
<p class="Shloka">स वस्व॒ कामं॑ पीपरदिया॒नो ब्र॑ह्मण्य॒तो नूत॑नस्या॒योः॥ २<span class="rvts2">.</span>०२०<span class="rvts2">.</span>०४</p>
<p class="Shloka">सो अङ्गि॑रसामु॒चथा॑ जुजु॒ष्वान्ब्रह्मा॑ तूतो॒दिन्द्रो॑ गा॒तुमि॒ष्णन्।</p>
<p class="Shloka">मु॒ष्णन्नु॒षस॒ सूर्ये॑ण स्त॒वानश्न॑स्य चिच्छिश्नथत्पू॒र्व्याणि॑॥ २<span class="rvts2">.</span>०२०<span class="rvts2">.</span>०५</p>
<p class="Shloka">स ह॑ श्रु॒त इन्द्रो॒ नाम॑ दे॒व ऊ॒र्ध्वो भु॑व॒न्मनु॑षे द॒स्मत॑मः।</p>
<p class="Shloka">अव॑ प्रि॒यम॑र्शसा॒नस्य॑ सा॒ह्वाञ्छिरो॑ भरद्दा॒सस्य॑ स्व॒धावा॑न्॥ २<span class="rvts2">.</span>०२०<span class="rvts2">.</span>०६</p>
<p class="Shloka">स वृ॑त्र॒हेन्द्र॑ कृ॒ष्णयो॑नीः पुरंद॒रो दासी॑रैरय॒द्वि।</p>
<p class="Shloka">अज॑नय॒न्मन॑वे॒ क्षाम॒पश्च॑ स॒त्रा शंसं॒ यज॑मानस्य तूतोत्॥ २<span class="rvts2">.</span>०२०<span class="rvts2">.</span>०७</p>
<p class="Shloka">तस्मै॑ तव॒स्य१मनु॑ दायि स॒त्रेन्द्रा॑य दे॒वेभि॒रर्ण॑सातौ।</p>
<p class="Shloka">प्रति॒ यद॑स्य॒ वज्रं॑ बा॒ह्वोर्धुर्ह॒त्वी दस्यू॒न्पुर॒ आय॑सी॒र्नि ता॑रीत्॥ २<span class="rvts2">.</span>०२०<span class="rvts2">.</span>०८</p>
<p class="Shloka">नू॒नं सा ते॒ प्रति॒ वरं॑ जरि॒त्रे दु॑ही॒यदि॑न्द्र॒ दक्षि॑णा म॒घोनी॑।</p>
<p class="Shloka">शिक्षा॑ स्तो॒तृभ्यो॒ माति॑ ध॒ग्भगो॑ नो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०२०<span class="rvts2">.</span>०९</p>
<p class="Sub-Heading">सूक्त</p>
<p class="Shloka">वि॒श्व॒जिते॑ धन॒जिते॑ स्व॒र्जिते॑ सत्रा॒जिते॑ नृ॒जित॑ उर्वरा॒जिते॑।</p>
<p class="Shloka">अ॒श्व॒जिते॑ गो॒जिते॑ अ॒ब्जिते॑ भ॒रेन्द्रा॑य॒ सोमं॑ यज॒ताय॑ हर्य॒तम्॥ २<span class="rvts2">.</span>०२१<span class="rvts2">.</span>०१</p>
<p class="Shloka">अ॒भि॒भुवे॑ऽभिभ॒ङ्गाय॑ वन्व॒तेऽषा॑ळ्हाय॒ सह॑मानाय वे॒धसे॑।</p>
<p class="Shloka">तु॒वि॒ग्रये॒ वह्न॑ये दु॒ष्टरी॑तवे सत्रा॒साहे॒ नम॒ इन्द्रा॑य वोचत॥ २<span class="rvts2">.</span>०२१<span class="rvts2">.</span>०२</p>
<p class="Shloka">स॒त्रा॒सा॒हो ज॑नभ॒क्षो ज॑नंस॒हश्च्यव॑नो यु॒ध्मो अनु॒ जोष॑मुक्षि॒तः।</p>
<p class="Shloka">वृ॒तं॒च॒यः सहु॑रिर्वि॒क्ष्वा॑रि॒त इन्द्र॑स्य वोचं॒ प्र कृ॒तानि॑ वी॒र्या॑॥ २<span class="rvts2">.</span>०२१<span class="rvts2">.</span>०३</p>
<p class="Shloka">अ॒ना॒नु॒दो वृ॑ष॒भो दोध॑तो व॒धो ग॑म्भी॒र ऋ॒ष्वो अस॑मष्टकाव्यः।</p>
<p class="Shloka">र॒ध्र॒चो॒दः श्नथ॑नो वीळि॒तस्पृ॒थुरिन्द्र॑ सुय॒ज्ञ उ॒षस॒ स्व॑र्जनत्॥ २<span class="rvts2">.</span>०२१<span class="rvts2">.</span>०४</p>
<p class="Shloka">य॒ज्ञेन॑ गा॒तुम॒प्तुरो॑ विविद्रिरे॒ धियो॑ हिन्वा॒ना उ॒शिजो॑ मनी॒षिण॑।</p>
<p class="Shloka">अ॒भि॒स्वरा॑ नि॒षदा॒ गा अ॑व॒स्यव॒ इन्द्रे॑ हिन्वा॒ना द्रवि॑णान्याशत॥ २<span class="rvts2">.</span>०२१<span class="rvts2">.</span>०५</p>
<p class="Shloka">इन्द्र॒ श्रेष्ठा॑नि॒ द्रवि॑णानि धेहि॒ चित्तिं॒ दक्ष॑स्य सुभग॒त्वम॒स्मे।</p>
<p class="Shloka">पोषं॑ रयी॒णामरि॑ष्टिं त॒नूनां॑ स्वा॒द्मानं॑ वा॒चः सु॑दिन॒त्वमह्ना॑म्॥ २<span class="rvts2">.</span>०२१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">त्रिक॑द्रुकेषु महि॒षो यवा॑शिरं तुवि॒शुष्म॑स्तृ॒पत्सोम॑मपिब॒द्विष्णु॑ना सु॒तं यथाव॑शत्।</p>
<p class="Shloka">स ईं॑ ममाद॒ महि॒ कर्म॒ कर्त॑वे म॒हामु॒रुं सैनं॑ सश्चद्दे॒वो दे॒वं स॒त्यमिन्द्रं॑ स॒त्य इन्दु॑॥ २<span class="rvts2">.</span>०२२<span class="rvts2">.</span>०१</p>
<p class="Shloka">अध॒ त्विषी॑माँ अ॒भ्योज॑सा॒ क्रिविं॑ यु॒धाभ॑व॒दा रोद॑सी अपृणदस्य म॒ज्मना॒ प्र वा॑वृधे।</p>
<p class="Shloka">अध॑त्ता॒न्यं ज॒ठरे॒ प्रेम॑रिच्यत॒ सैनं॑ सश्चद्दे॒वो दे॒वं स॒त्यमिन्द्रं॑ स॒त्य इन्दु॑॥ २<span class="rvts2">.</span>०२२<span class="rvts2">.</span>०२</p>
<p class="Shloka">सा॒कं जा॒तः क्रतु॑ना सा॒कमोज॑सा ववक्षिथ सा॒कं वृ॒द्धो वी॒र्यै॑ सास॒हिर्मृधो॒ विच॑र्षणिः।</p>
<p class="Shloka">दाता॒ राध॑ स्तुव॒ते काम्यं॒ वसु॒ सैनं॑ सश्चद्दे॒वो दे॒वं स॒त्यमिन्द्रं॑ स॒त्य इन्दु॑॥ २<span class="rvts2">.</span>०२२<span class="rvts2">.</span>०३</p>
<p class="Shloka">तव॒ त्यन्नर्यं॑ नृ॒तोऽप॑ इन्द्र प्रथ॒मं पू॒र्व्यं दि॒वि प्र॒वाच्यं॑ कृ॒तम्।</p>
<p class="Shloka">यद्दे॒वस्य॒ शव॑सा॒ प्रारि॑णा॒ असुं॑ रि॒णन्न॒पः।</p>
<p class="Shloka">भुव॒द्विश्व॑म॒भ्यादे॑व॒मोज॑सा वि॒दादूर्जं॑ श॒तक्र॑तुर्वि॒दादिष॑म्॥ २<span class="rvts2">.</span>०२२<span class="rvts2">.</span>०४</p>
<p class="Sub-Heading">सूक्त</p>
<p class="Shloka">ग॒णानां॑ त्वा ग॒णप॑तिं हवामहे क॒विं क॑वी॒नामु॑प॒मश्र॑वस्तमम्।</p>
<p class="Shloka">ज्ये॒ष्ठ॒राजं॒ ब्रह्म॑णां ब्रह्मणस्पत॒ आ न॑ शृ॒ण्वन्नू॒तिभि॑ सीद॒ साद॑नम्॥ २<span class="rvts2">.</span>०२३<span class="rvts2">.</span>०१</p>
<p class="Shloka">दे॒वाश्चि॑त्ते असुर्य॒ प्रचे॑तसो॒ बृह॑स्पते य॒ज्ञियं॑ भा॒गमा॑नशुः।</p>
<p class="Shloka">उ॒स्रा इ॑व॒ सूर्यो॒ ज्योति॑षा म॒हो विश्वे॑षा॒मिज्ज॑नि॒ता ब्रह्म॑णामसि॥ २<span class="rvts2">.</span>०२३<span class="rvts2">.</span>०२</p>
<p class="Shloka">आ वि॒बाध्या॑ परि॒राप॒स्तमां॑सि च॒ ज्योति॑ष्मन्तं॒ रथ॑मृ॒तस्य॑ तिष्ठसि।</p>
<p class="Shloka">बृह॑स्पते भी॒मम॑मित्र॒दम्भ॑नं रक्षो॒हणं॑ गोत्र॒भिदं॑ स्व॒र्विद॑म्॥ २<span class="rvts2">.</span>०२३<span class="rvts2">.</span>०३</p>
<p class="Shloka">सु॒नी॒तिभि॑र्नयसि॒ त्राय॑से॒ जनं॒ यस्तुभ्यं॒ दाशा॒न्न तमंहो॑ अश्नवत्।</p>
<p class="Shloka">ब्र॒ह्म॒द्विष॒स्तप॑नो मन्यु॒मीर॑सि॒ बृह॑स्पते॒ महि॒ तत्ते॑ महित्व॒नम्॥ २<span class="rvts2">.</span>०२३<span class="rvts2">.</span>०४</p>
<p class="Shloka">न तमंहो॒ न दु॑रि॒तं कुत॑श्च॒न नारा॑तयस्तितिरु॒र्न द्व॑या॒विन॑।</p>
<p class="Shloka">विश्वा॒ इद॑स्माद्ध्व॒रसो॒ वि बा॑धसे॒ यं सु॑गो॒पा रक्ष॑सि ब्रह्मणस्पते॥ २<span class="rvts2">.</span>०२३<span class="rvts2">.</span>०५</p>
<p class="Shloka">त्वं नो॑ गो॒पाः प॑थि॒कृद्वि॑चक्ष॒णस्तव॑ व्र॒ताय॑ म॒तिभि॑र्जरामहे।</p>
<p class="Shloka">बृह॑स्पते॒ यो नो॑ अ॒भि ह्वरो॑ द॒धे स्वा तं म॑र्मर्तु दु॒च्छुना॒ हर॑स्वती॥ २<span class="rvts2">.</span>०२३<span class="rvts2">.</span>०६</p>
<p class="Shloka">उ॒त वा॒ यो नो॑ म॒र्चया॒दना॑गसोऽराती॒वा मर्त॑ सानु॒को वृक॑।</p>
<p class="Shloka">बृह॑स्पते॒ अप॒ तं व॑र्तया प॒थः सु॒गं नो॑ अ॒स्यै दे॒ववी॑तये कृधि॥ २<span class="rvts2">.</span>०२३<span class="rvts2">.</span>०७</p>
<p class="Shloka">त्रा॒तारं॑ त्वा त॒नूनां॑ हवाम॒हेऽव॑स्पर्तरधिव॒क्तार॑मस्म॒युम्।</p>
<p class="Shloka">बृह॑स्पते देव॒निदो॒ नि ब॑र्हय॒ मा दु॒रेवा॒ उत्त॑रं सु॒म्नमुन्न॑शन्॥ २<span class="rvts2">.</span>०२३<span class="rvts2">.</span>०८</p>
<p class="Shloka">त्वया॑ व॒यं सु॒वृधा॑ ब्रह्मणस्पते स्पा॒र्हा वसु॑ मनु॒ष्या द॑दीमहि।</p>
<p class="Shloka">या नो॑ दू॒रे त॒ळितो॒ या अरा॑तयो॒ऽभि सन्ति॑ ज॒म्भया॒ ता अ॑न॒प्नस॑॥ २<span class="rvts2">.</span>०२३<span class="rvts2">.</span>०९</p>
<p class="Shloka">त्वया॑ व॒यमु॑त्त॒मं धी॑महे॒ वयो॒ बृह॑स्पते॒ पप्रि॑णा॒ सस्नि॑ना यु॒जा।</p>
<p class="Shloka">मा नो॑ दु॒शंसो॑ अभिदि॒प्सुरी॑शत॒ प्र सु॒शंसा॑ म॒तिभि॑स्तारिषीमहि॥ २<span class="rvts2">.</span>०२३<span class="rvts2">.</span>१०</p>
<p class="Shloka">अ॒ना॒नु॒दो वृ॑ष॒भो जग्मि॑राह॒वं निष्ट॑प्ता॒ शत्रुं॒ पृत॑नासु सास॒हिः।</p>
<p class="Shloka">असि॑ स॒त्य ऋ॑ण॒या ब्र॑ह्मणस्पत उ॒ग्रस्य॑ चिद्दमि॒ता वी॑ळुह॒र्षिण॑॥ २<span class="rvts2">.</span>०२३<span class="rvts2">.</span>११</p>
<p class="Shloka">अदे॑वेन॒ मन॑सा॒ यो रि॑ष॒ण्यति॑ शा॒सामु॒ग्रो मन्य॑मानो॒ जिघां॑सति।</p>
<p class="Shloka">बृह॑स्पते॒ मा प्रण॒क्तस्य॑ नो व॒धो नि क॑र्म म॒न्युं दु॒रेव॑स्य॒ शर्ध॑तः॥ २<span class="rvts2">.</span>०२३<span class="rvts2">.</span>१२</p>
<p class="Shloka">भरे॑षु॒ हव्यो॒ नम॑सोप॒सद्यो॒ गन्ता॒ वाजे॑षु॒ सनि॑ता॒ धनं॑धनम्।</p>
<p class="Shloka">विश्वा॒ इद॒र्यो अ॑भिदि॒प्स्वो॒३ मृधो॒ बृह॒स्पति॒र्वि व॑वर्हा॒ रथाँ॑ इव॥ २<span class="rvts2">.</span>०२३<span class="rvts2">.</span>१३</p>
<p class="Shloka">तेजि॑ष्ठया तप॒नी र॒क्षस॑स्तप॒ ये त्वा॑ नि॒दे द॑धि॒रे दृ॒ष्टवी॑र्यम्।</p>
<p class="Shloka">आ॒विस्तत्कृ॑ष्व॒ यदस॑त्त उ॒क्थ्यं१ बृह॑स्पते॒ वि प॑रि॒रापो॑ अर्दय॥ २<span class="rvts2">.</span>०२३<span class="rvts2">.</span>१४</p>
<p class="Shloka">बृह॑स्पते॒ अति॒ यद॒र्यो अर्हा॑द्द्यु॒मद्वि॒भाति॒ क्रतु॑म॒ज्जने॑षु।</p>
<p class="Shloka">यद्दी॒दय॒च्छव॑स ऋतप्रजात॒ तद॒स्मासु॒ द्रवि॑णं धेहि चि॒त्रम्॥ २<span class="rvts2">.</span>०२३<span class="rvts2">.</span>१५</p>
<p class="Shloka">मा न॑ स्ते॒नेभ्यो॒ ये अ॒भि द्रु॒हस्प॒दे नि॑रा॒मिणो॑ रि॒पवोऽन्ने॑षु जागृ॒धुः।</p>
<p class="Shloka">आ दे॒वाना॒मोह॑ते॒ वि व्रयो॑ हृ॒दि बृह॑स्पते॒ न प॒रः साम्नो॑ विदुः॥ २<span class="rvts2">.</span>०२३<span class="rvts2">.</span>१६</p>
<p class="Shloka">विश्वे॑भ्यो॒ हि त्वा॒ भुव॑नेभ्य॒स्परि॒ त्वष्टाज॑न॒त्साम्न॑साम्नः क॒विः।</p>
<p class="Shloka">स ऋ॑ण॒चिदृ॑ण॒या ब्रह्म॑ण॒स्पति॑र्द्रु॒हो ह॒न्ता म॒ह ऋ॒तस्य॑ ध॒र्तरि॑॥ २<span class="rvts2">.</span>०२३<span class="rvts2">.</span>१७</p>
<p class="Shloka">तव॑ श्रि॒ये व्य॑जिहीत॒ पर्व॑तो॒ गवां॑ गो॒त्रमु॒दसृ॑जो॒ यद॑ङ्गिरः।</p>
<p class="Shloka">इन्द्रे॑ण यु॒जा तम॑सा॒ परी॑वृतं॒ बृह॑स्पते॒ निर॒पामौ॑ब्जो अर्ण॒वम्॥ २<span class="rvts2">.</span>०२३<span class="rvts2">.</span>१८</p>
<p class="Shloka">ब्रह्म॑णस्पते॒ त्वम॒स्य य॒न्ता सू॒क्तस्य॑ बोधि॒ तन॑यं च जिन्व।</p>
<p class="Shloka">विश्वं॒ तद्भ॒द्रं यदव॑न्ति दे॒वा बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०२३<span class="rvts2">.</span>१९</p>
<p class="Sub-Heading">सूक्त</p>
<p class="Shloka">सेमाम॑विड्ढि॒ प्रभृ॑तिं॒ य ईशि॑षे॒ऽया वि॑धेम॒ नव॑या म॒हा गि॒रा।</p>
<p class="Shloka">यथा॑ नो मी॒ढ्वान्स्तव॑ते॒ सखा॒ तव॒ बृह॑स्पते॒ सीष॑ध॒ सोत नो॑ म॒तिम्॥ २<span class="rvts2">.</span>०२४<span class="rvts2">.</span>०१</p>
<p class="Shloka">यो नन्त्वा॒न्यन॑म॒न्न्योज॑सो॒ताद॑र्दर्म॒न्युना॒ शम्ब॑राणि॒ वि।</p>
<p class="Shloka">प्राच्या॑वय॒दच्यु॑ता॒ ब्रह्म॑ण॒स्पति॒रा चावि॑श॒द्वसु॑मन्तं॒ वि पर्व॑तम्॥ २<span class="rvts2">.</span>०२४<span class="rvts2">.</span>०२</p>
<p class="Shloka">तद्दे॒वानां॑ दे॒वत॑माय॒ कर्त्व॒मश्र॑थ्नन्दृ॒ळ्हाव्र॑दन्त वीळि॒ता।</p>
<p class="Shloka">उद्गा आ॑ज॒दभि॑न॒द्ब्रह्म॑णा व॒लमगू॑ह॒त्तमो॒ व्य॑चक्षय॒त्स्व॑॥ २<span class="rvts2">.</span>०२४<span class="rvts2">.</span>०३</p>
<p class="Shloka">अश्मा॑स्यमव॒तं ब्रह्म॑ण॒स्पति॒र्मधु॑धारम॒भि यमोज॒सातृ॑णत्।</p>
<p class="Shloka">तमे॒व विश्वे॑ पपिरे स्व॒र्दृशो॑ ब॒हु सा॒कं सि॑सिचु॒रुत्स॑मु॒द्रिण॑म्॥ २<span class="rvts2">.</span>०२४<span class="rvts2">.</span>०४</p>
<p class="Shloka">सना॒ ता का चि॒द्भुव॑ना॒ भवी॑त्वा मा॒द्भिः श॒रद्भि॒र्दुरो॑ वरन्त वः।</p>
<p class="Shloka">अय॑तन्ता चरतो अ॒न्यद॑न्य॒दिद्या च॒कार॑ व॒युना॒ ब्रह्म॑ण॒स्पति॑॥ २<span class="rvts2">.</span>०२४<span class="rvts2">.</span>०५</p>
<p class="Shloka">अ॒भि॒नक्ष॑न्तो अ॒भि ये तमा॑न॒शुर्नि॒धिं प॑णी॒नां प॑र॒मं गुहा॑ हि॒तम्।</p>
<p class="Shloka">ते वि॒द्वांस॑ प्रति॒चक्ष्यानृ॑ता॒ पुन॒र्यत॑ उ॒ आय॒न्तदुदी॑युरा॒विश॑म्॥ २<span class="rvts2">.</span>०२४<span class="rvts2">.</span>०६</p>
<p class="Shloka">ऋ॒तावा॑नः प्रति॒चक्ष्यानृ॑ता॒ पुन॒रात॒ आ त॑स्थुः क॒वयो॑ म॒हस्प॒थः।</p>
<p class="Shloka">ते बा॒हुभ्यां॑ धमि॒तम॒ग्निमश्म॑नि॒ नकि॒ षो अ॒स्त्यर॑णो ज॒हुर्हि तम्॥ २<span class="rvts2">.</span>०२४<span class="rvts2">.</span>०७</p>
<p class="Shloka">ऋ॒तज्ये॑न क्षि॒प्रेण॒ ब्रह्म॑ण॒स्पति॒र्यत्र॒ वष्टि॒ प्र तद॑श्नोति॒ धन्व॑ना।</p>
<p class="Shloka">तस्य॑ सा॒ध्वीरिष॑वो॒ याभि॒रस्य॑ति नृ॒चक्ष॑सो दृ॒शये॒ कर्ण॑योनयः॥ २<span class="rvts2">.</span>०२४<span class="rvts2">.</span>०८</p>
<p class="Shloka">स सं॑न॒यः स वि॑न॒यः पु॒रोहि॑त॒ स सुष्टु॑त॒ स यु॒धि ब्रह्म॑ण॒स्पति॑।</p>
<p class="Shloka">चा॒क्ष्मो यद्वाजं॒ भर॑ते म॒ती धनादित्सूर्य॑स्तपति तप्य॒तुर्वृथा॑॥ २<span class="rvts2">.</span>०२४<span class="rvts2">.</span>०९</p>
<p class="Shloka">वि॒भु प्र॒भु प्र॑थ॒मं मे॒हना॑वतो॒ बृह॒स्पते॑ सुवि॒दत्रा॑णि॒ राध्या॑।</p>
<p class="Shloka">इ॒मा सा॒तानि॑ वे॒न्यस्य॑ वा॒जिनो॒ येन॒ जना॑ उ॒भये॑ भुञ्ज॒ते विश॑॥ २<span class="rvts2">.</span>०२४<span class="rvts2">.</span>१०</p>
<p class="Shloka">योऽव॑रे वृ॒जने॑ वि॒श्वथा॑ वि॒भुर्म॒हामु॑ र॒ण्वः शव॑सा व॒वक्षि॑थ।</p>
<p class="Shloka">स दे॒वो दे॒वान्प्रति॑ पप्रथे पृ॒थु विश्वेदु॒ ता प॑रि॒भूर्ब्रह्म॑ण॒स्पति॑॥ २<span class="rvts2">.</span>०२४<span class="rvts2">.</span>११</p>
<p class="Shloka">विश्वं॑ स॒त्यं म॑घवाना यु॒वोरिदाप॑श्च॒न प्र मि॑नन्ति व्र॒तं वा॑म्।</p>
<p class="Shloka">अच्छे॑न्द्राब्रह्मणस्पती ह॒विर्नोऽन्नं॒ युजे॑व वा॒जिना॑ जिगातम्॥ २<span class="rvts2">.</span>०२४<span class="rvts2">.</span>१२</p>
<p class="Shloka">उ॒ताशि॑ष्ठा॒ अनु॑ शृण्वन्ति॒ वह्न॑यः स॒भेयो॒ विप्रो॑ भरते म॒ती धना॑।</p>
<p class="Shloka">वी॒ळु॒द्वेषा॒ अनु॒ वश॑ ऋ॒णमा॑द॒दिः स ह॑ वा॒जी स॑मि॒थे ब्रह्म॑ण॒स्पति॑॥ २<span class="rvts2">.</span>०२४<span class="rvts2">.</span>१३</p>
<p class="Shloka">ब्रह्म॑ण॒स्पते॑रभवद्यथाव॒शं स॒त्यो म॒न्युर्महि॒ कर्मा॑ करिष्य॒तः।</p>
<p class="Shloka">यो गा उ॒दाज॒त्स दि॒वे वि चा॑भजन्म॒हीव॑ री॒तिः शव॑सासर॒त्पृथ॑क्॥ २<span class="rvts2">.</span>०२४<span class="rvts2">.</span>१४</p>
<p class="Shloka">ब्रह्म॑णस्पते सु॒यम॑स्य वि॒श्वहा॑ रा॒यः स्या॑म र॒थ्यो॒३ वय॑स्वतः।</p>
<p class="Shloka">वी॒रेषु॑ वी॒राँ उप॑ पृङ्धि न॒स्त्वं यदीशा॑नो॒ ब्रह्म॑णा॒ वेषि॑ मे॒ हव॑म्॥ २<span class="rvts2">.</span>०२४<span class="rvts2">.</span>१५</p>
<p class="Shloka">ब्रह्म॑णस्पते॒ त्वम॒स्य य॒न्ता सू॒क्तस्य॑ बोधि॒ तन॑यं च जिन्व।</p>
<p class="Shloka">विश्वं॒ तद्भ॒द्रं यदव॑न्ति दे॒वा बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०२४<span class="rvts2">.</span>१६</p>
<p class="Sub-Heading">सूक्त</p>
<p class="Shloka">इन्धा॑नो अ॒ग्निं व॑नवद्वनुष्य॒तः कृ॒तब्र॑ह्मा शूशुवद्रा॒तह॑व्य॒ इत्।</p>
<p class="Shloka">जा॒तेन॑ जा॒तमति॒ स प्र स॑र्सृते॒ यंयं॒ युजं॑ कृणु॒ते ब्रह्म॑ण॒स्पति॑॥ २<span class="rvts2">.</span>०२५<span class="rvts2">.</span>०१</p>
<p class="Shloka">वी॒रेभि॑र्वी॒रान्व॑नवद्वनुष्य॒तो गोभी॑ र॒यिं प॑प्रथ॒द्बोध॑ति॒ त्मना॑।</p>
<p class="Shloka">तो॒कं च॒ तस्य॒ तन॑यं च वर्धते॒ यंयं॒ युजं॑ कृणु॒ते ब्रह्म॑ण॒स्पति॑॥ २<span class="rvts2">.</span>०२५<span class="rvts2">.</span>०२</p>
<p class="Shloka">सिन्धु॒र्न क्षोद॒ शिमी॑वाँ ऋघाय॒तो वृषे॑व॒ वध्रीँ॑र॒भि व॒ष्ट्योज॑सा।</p>
<p class="Shloka">अ॒ग्नेरि॑व॒ प्रसि॑ति॒र्नाह॒ वर्त॑वे॒ यंयं॒ युजं॑ कृणु॒ते ब्रह्म॑ण॒स्पति॑॥ २<span class="rvts2">.</span>०२५<span class="rvts2">.</span>०३</p>
<p class="Shloka">तस्मा॑ अर्षन्ति दि॒व्या अ॑स॒श्चत॒ स सत्व॑भिः प्रथ॒मो गोषु॑ गच्छति।</p>
<p class="Shloka">अनि॑भृष्टतविषिर्ह॒न्त्योज॑सा॒ यंयं॒ युजं॑ कृणु॒ते ब्रह्म॑ण॒स्पति॑॥ २<span class="rvts2">.</span>०२५<span class="rvts2">.</span>०४</p>
<p class="Shloka">तस्मा॒ इद्विश्वे॑ धुनयन्त॒ सिन्ध॒वोऽच्छि॑द्रा॒ शर्म॑ दधिरे पु॒रूणि॑।</p>
<p class="Shloka">दे॒वानां॑ सु॒म्ने सु॒भग॒ स ए॑धते॒ यंयं॒ युजं॑ कृणु॒ते ब्रह्म॑ण॒स्पति॑॥ २<span class="rvts2">.</span>०२५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">ऋ॒जुरिच्छंसो॑ वनवद्वनुष्य॒तो दे॑व॒यन्निददे॑वयन्तम॒भ्य॑सत्।</p>
<p class="Shloka">सु॒प्रा॒वीरिद्व॑नवत्पृ॒त्सु दु॒ष्टरं॒ यज्वेदय॑ज्यो॒र्वि भ॑जाति॒ भोज॑नम्॥ २<span class="rvts2">.</span>०२६<span class="rvts2">.</span>०१</p>
<p class="Shloka">यज॑स्व वीर॒ प्र वि॑हि मनाय॒तो भ॒द्रं मन॑ कृणुष्व वृत्र॒तूर्ये॑।</p>
<p class="Shloka">ह॒विष्कृ॑णुष्व सु॒भगो॒ यथास॑सि॒ ब्रह्म॑ण॒स्पते॒रव॒ आ वृ॑णीमहे॥ २<span class="rvts2">.</span>०२६<span class="rvts2">.</span>०२</p>
<p class="Shloka">स इज्जने॑न॒ स वि॒शा स जन्म॑ना॒ स पु॒त्रैर्वाजं॑ भरते॒ धना॒ नृभि॑।</p>
<p class="Shloka">दे॒वानां॒ यः पि॒तर॑मा॒विवा॑सति श्र॒द्धाम॑ना ह॒विषा॒ ब्रह्म॑ण॒स्पति॑म्॥ २<span class="rvts2">.</span>०२६<span class="rvts2">.</span>०३</p>
<p class="Shloka">यो अ॑स्मै ह॒व्यैर्घृ॒तव॑द्भि॒रवि॑ध॒त्प्र तं प्रा॒चा न॑यति॒ ब्रह्म॑ण॒स्पति॑।</p>
<p class="Shloka">उ॒रु॒ष्यती॒मंह॑सो॒ रक्ष॑ती रि॒षों॒३ऽहोश्चि॑दस्मा उरु॒चक्रि॒रद्भु॑तः॥ २<span class="rvts2">.</span>०२६<span class="rvts2">.</span>०४</p>
<p class="Sub-Heading">सूक्त</p>
<p class="Shloka">इ॒मा गिर॑ आदि॒त्येभ्यो॑ घृ॒तस्नू॑ स॒नाद्राज॑भ्यो जु॒ह्वा॑ जुहोमि।</p>
<p class="Shloka">शृ॒णोतु॑ मि॒त्रो अ॑र्य॒मा भगो॑ नस्तुविजा॒तो वरु॑णो॒ दक्षो॒ अंश॑॥ २<span class="rvts2">.</span>०२७<span class="rvts2">.</span>०१</p>
<p class="Shloka">इ॒मं स्तोमं॒ सक्र॑तवो मे अ॒द्य मि॒त्रो अ॑र्य॒मा वरु॑णो जुषन्त।</p>
<p class="Shloka">आ॒दि॒त्यास॒ शुच॑यो॒ धार॑पूता॒ अवृ॑जिना अनव॒द्या अरि॑ष्टाः॥ २<span class="rvts2">.</span>०२७<span class="rvts2">.</span>०२</p>
<p class="Shloka">त आ॑दि॒त्यास॑ उ॒रवो॑ गभी॒रा अद॑ब्धासो॒ दिप्स॑न्तो भूर्य॒क्षाः।</p>
<p class="Shloka">अ॒न्तः प॑श्यन्ति वृजि॒नोत सा॒धु सर्वं॒ राज॑भ्यः पर॒मा चि॒दन्ति॑॥ २<span class="rvts2">.</span>०२७<span class="rvts2">.</span>०३</p>
<p class="Shloka">धा॒रय॑न्त आदि॒त्यासो॒ जग॒त्स्था दे॒वा विश्व॑स्य॒ भुव॑नस्य गो॒पाः।</p>
<p class="Shloka">दी॒र्घाधि॑यो॒ रक्ष॑माणा असु॒र्य॑मृ॒तावा॑न॒श्चय॑माना ऋ॒णानि॑॥ २<span class="rvts2">.</span>०२७<span class="rvts2">.</span>०४</p>
<p class="Shloka">वि॒द्यामा॑दित्या॒ अव॑सो वो अ॒स्य यद॑र्यमन्भ॒य आ चि॑न्मयो॒भु।</p>
<p class="Shloka">यु॒ष्माकं॑ मित्रावरुणा॒ प्रणी॑तौ॒ परि॒ श्वभ्रे॑व दुरि॒तानि॑ वृज्याम्॥ २<span class="rvts2">.</span>०२७<span class="rvts2">.</span>०५</p>
<p class="Shloka">सु॒गो हि वो॑ अर्यमन्मित्र॒ पन्था॑ अनृक्ष॒रो व॑रुण सा॒धुरस्ति॑।</p>
<p class="Shloka">तेना॑दित्या॒ अधि॑ वोचता नो॒ यच्छ॑ता नो दुष्परि॒हन्तु॒ शर्म॑॥ २<span class="rvts2">.</span>०२७<span class="rvts2">.</span>०६</p>
<p class="Shloka">पिप॑र्तु नो॒ अदि॑ती॒ राज॑पु॒त्राति॒ द्वेषां॑स्यर्य॒मा सु॒गेभि॑।</p>
<p class="Shloka">बृ॒हन्मि॒त्रस्य॒ वरु॑णस्य॒ शर्मोप॑ स्याम पुरु॒वीरा॒ अरि॑ष्टाः॥ २<span class="rvts2">.</span>०२७<span class="rvts2">.</span>०७</p>
<p class="Shloka">ति॒स्रो भूमी॑र्धारय॒न्त्रीँरु॒त द्यून्त्रीणि॑ व्र॒ता वि॒दथे॑ अ॒न्तरे॑षाम्।</p>
<p class="Shloka">ऋ॒तेना॑दित्या॒ महि॑ वो महि॒त्वं तद॑र्यमन्वरुण मित्र॒ चारु॑॥ २<span class="rvts2">.</span>०२७<span class="rvts2">.</span>०८</p>
<p class="Shloka">त्री रो॑च॒ना दि॒व्या धा॑रयन्त हिर॒ण्यया॒ शुच॑यो॒ धार॑पूताः।</p>
<p class="Shloka">अस्व॑प्नजो अनिमि॒षा अद॑ब्धा उरु॒शंसा॑ ऋ॒जवे॒ मर्त्या॑य॥ २<span class="rvts2">.</span>०२७<span class="rvts2">.</span>०९</p>
<p class="Shloka">त्वं विश्वे॑षां वरुणासि॒ राजा॒ ये च॑ दे॒वा अ॑सुर॒ ये च॒ मर्ता॑।</p>
<p class="Shloka">श॒तं नो॑ रास्व श॒रदो॑ वि॒चक्षे॒ऽश्यामायूं॑षि॒ सुधि॑तानि॒ पूर्वा॑॥ २<span class="rvts2">.</span>०२७<span class="rvts2">.</span>१०</p>
<p class="Shloka">न द॑क्षि॒णा वि चि॑किते॒ न स॒व्या न प्रा॒चीन॑मादित्या॒ नोत प॒श्चा।</p>
<p class="Shloka">पा॒क्या॑ चिद्वसवो धी॒र्या॑ चिद्यु॒ष्मानी॑तो॒ अभ॑यं॒ ज्योति॑रश्याम्॥ २<span class="rvts2">.</span>०२७<span class="rvts2">.</span>११</p>
<p class="Shloka">यो राज॑भ्य ऋत॒निभ्यो॑ द॒दाश॒ यं व॒र्धय॑न्ति पु॒ष्टय॑श्च॒ नित्या॑।</p>
<p class="Shloka">स रे॒वान्या॑ति प्रथ॒मो रथे॑न वसु॒दावा॑ वि॒दथे॑षु प्रश॒स्तः॥ २<span class="rvts2">.</span>०२७<span class="rvts2">.</span>१२</p>
<p class="Shloka">शुचि॑र॒पः सू॒यव॑सा॒ अद॑ब्ध॒ उप॑ क्षेति वृ॒द्धव॑याः सु॒वीर॑।</p>
<p class="Shloka">नकि॒ष्टं घ्न॒न्त्यन्ति॑तो॒ न दू॒राद्य आ॑दि॒त्यानां॒ भव॑ति॒ प्रणी॑तौ॥ २<span class="rvts2">.</span>०२७<span class="rvts2">.</span>१३</p>
<p class="Shloka">अदि॑ते॒ मित्र॒ वरु॑णो॒त मृ॑ळ॒ यद्वो॑ व॒यं च॑कृ॒मा कच्चि॒दाग॑।</p>
<p class="Shloka">उ॒र्व॑श्या॒मभ॑यं॒ ज्योति॑रिन्द्र॒ मा नो॑ दी॒र्घा अ॒भि न॑श॒न्तमि॑स्राः॥ २<span class="rvts2">.</span>०२७<span class="rvts2">.</span>१४</p>
<p class="Shloka">उ॒भे अ॑स्मै पीपयतः समी॒ची दि॒वो वृ॒ष्टिं सु॒भगो॒ नाम॒ पुष्य॑न्।</p>
<p class="Shloka">उ॒भा क्षया॑वा॒जय॑न्याति पृ॒त्सूभावर्धौ॑ भवतः सा॒धू अ॑स्मै॥ २<span class="rvts2">.</span>०२७<span class="rvts2">.</span>१५</p>
<p class="Shloka">या वो॑ मा॒या अ॑भि॒द्रुहे॑ यजत्रा॒ पाशा॑ आदित्या रि॒पवे॒ विचृ॑त्ताः।</p>
<p class="Shloka">अ॒श्वीव॒ ताँ अति॑ येषं॒ रथे॒नारि॑ष्टा उ॒रावा शर्म॑न्स्याम॥ २<span class="rvts2">.</span>०२७<span class="rvts2">.</span>१६</p>
<p class="Shloka">माहं म॒घोनो॑ वरुण प्रि॒यस्य॑ भूरि॒दाव्न॒ आ वि॑दं॒ शून॑मा॒पेः।</p>
<p class="Shloka">मा रा॒यो रा॑जन्सु॒यमा॒दव॑ स्थां बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०२७<span class="rvts2">.</span>१७</p>
<p class="Sub-Heading">सूक्त</p>
<p class="Shloka">इ॒दं क॒वेरा॑दि॒त्यस्य॑ स्व॒राजो॒ विश्वा॑नि॒ सान्त्य॒भ्य॑स्तु म॒ह्ना।</p>
<p class="Shloka">अति॒ यो म॒न्द्रो य॒जथा॑य दे॒वः सु॑की॒र्तिं भि॑क्षे॒ वरु॑णस्य॒ भूरे॑॥ २<span class="rvts2">.</span>०२८<span class="rvts2">.</span>०१</p>
<p class="Shloka">तव॑ व्र॒ते सु॒भगा॑सः स्याम स्वा॒ध्यो॑ वरुण तुष्टु॒वांस॑।</p>
<p class="Shloka">उ॒पाय॑न उ॒षसां॒ गोम॑तीनाम॒ग्नयो॒ न जर॑माणा॒ अनु॒ द्यून्॥ २<span class="rvts2">.</span>०२८<span class="rvts2">.</span>०२</p>
<p class="Shloka">तव॑ स्याम पुरु॒वीर॑स्य॒ शर्म॑न्नुरु॒शंस॑स्य वरुण प्रणेतः।</p>
<p class="Shloka">यू॒यं न॑ पुत्रा अदितेरदब्धा अ॒भि क्ष॑मध्वं॒ युज्या॑य देवाः॥ २<span class="rvts2">.</span>०२८<span class="rvts2">.</span>०३</p>
<p class="Shloka">प्र सी॑मादि॒त्यो अ॑सृजद्विध॒र्ताँ ऋ॒तं सिन्ध॑वो॒ वरु॑णस्य यन्ति।</p>
<p class="Shloka">न श्रा॑म्यन्ति॒ न वि मु॑चन्त्ये॒ते वयो॒ न प॑प्तू रघु॒या परि॑ज्मन्॥ २<span class="rvts2">.</span>०२८<span class="rvts2">.</span>०४</p>
<p class="Shloka">वि मच्छ्र॑थाय रश॒नामि॒वाग॑ ऋ॒ध्याम॑ ते वरुण॒ खामृ॒तस्य॑।</p>
<p class="Shloka">मा तन्तु॑श्छेदि॒ वय॑तो॒ धियं॑ मे॒ मा मात्रा॑ शार्य॒पस॑ पु॒र ऋ॒तोः॥ २<span class="rvts2">.</span>०२८<span class="rvts2">.</span>०५</p>
<p class="Shloka">अपो॒ सु म्य॑क्ष वरुण भि॒यसं॒ मत्सम्रा॒ळृता॒वोऽनु॑ मा गृभाय।</p>
<p class="Shloka">दामे॑व व॒त्साद्वि मु॑मु॒ग्ध्यंहो॑ न॒हि त्वदा॒रे नि॒मिष॑श्च॒नेशे॑॥ २<span class="rvts2">.</span>०२८<span class="rvts2">.</span>०६</p>
<p class="Shloka">मा नो॑ व॒धैर्व॑रुण॒ ये त॑ इ॒ष्टावेन॑ कृ॒ण्वन्त॑मसुर भ्री॒णन्ति॑।</p>
<p class="Shloka">मा ज्योति॑षः प्रवस॒थानि॑ गन्म॒ वि षू मृध॑ शिश्रथो जी॒वसे॑ नः॥ २<span class="rvts2">.</span>०२८<span class="rvts2">.</span>०७</p>
<p class="Shloka">नम॑ पु॒रा ते॑ वरुणो॒त नू॒नमु॒ताप॒रं तु॑विजात ब्रवाम।</p>
<p class="Shloka">त्वे हि कं॒ पर्व॑ते॒ न श्रि॒तान्यप्र॑च्युतानि दूळभ व्र॒तानि॑॥ २<span class="rvts2">.</span>०२८<span class="rvts2">.</span>०८</p>
<p class="Shloka">पर॑ ऋ॒णा सा॑वी॒रध॒ मत्कृ॑तानि॒ माहं रा॑जन्न॒न्यकृ॑तेन भोजम्।</p>
<p class="Shloka">अव्यु॑ष्टा॒ इन्नु भूय॑सीरु॒षास॒ आ नो॑ जी॒वान्व॑रुण॒ तासु॑ शाधि॥ २<span class="rvts2">.</span>०२८<span class="rvts2">.</span>०९</p>
<p class="Shloka">यो मे॑ राज॒न्युज्यो॑ वा॒ सखा॑ वा॒ स्वप्ने॑ भ॒यं भी॒रवे॒ मह्य॒माह॑।</p>
<p class="Shloka">स्ते॒नो वा॒ यो दिप्स॑ति नो॒ वृको॑ वा॒ त्वं तस्मा॑द्वरुण पाह्य॒स्मान्॥ २<span class="rvts2">.</span>०२८<span class="rvts2">.</span>१०</p>
<p class="Shloka">माहं म॒घोनो॑ वरुण प्रि॒यस्य॑ भूरि॒दाव्न॒ आ वि॑दं॒ शून॑मा॒पेः।</p>
<p class="Shloka">मा रा॒यो रा॑जन्सु॒यमा॒दव॑ स्थां बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०२८<span class="rvts2">.</span>११</p>
<p class="Sub-Heading">सूक्त</p>
<p class="Shloka">धृत॑व्रता॒ आदि॑त्या॒ इषि॑रा आ॒रे मत्क॑र्त रह॒सूरि॒वाग॑।</p>
<p class="Shloka">शृ॒ण्व॒तो वो॒ वरु॑ण॒ मित्र॒ देवा॑ भ॒द्रस्य॑ वि॒द्वाँ अव॑से हुवे वः॥ २<span class="rvts2">.</span>०२९<span class="rvts2">.</span>०१</p>
<p class="Shloka">यू॒यं दे॑वा॒ प्रम॑तिर्यू॒यमोजो॑ यू॒यं द्वेषां॑सि सनु॒तर्यु॑योत।</p>
<p class="Shloka">अ॒भि॒क्ष॒त्तारो॑ अ॒भि च॒ क्षम॑ध्वम॒द्या च॑ नो मृ॒ळय॑ताप॒रं च॑॥ २<span class="rvts2">.</span>०२९<span class="rvts2">.</span>०२</p>
<p class="Shloka">किमू॒ नु व॑ कृणवा॒माप॑रेण॒ किं सने॑न वसव॒ आप्ये॑न।</p>
<p class="Shloka">यू॒यं नो॑ मित्रावरुणादिते च स्व॒स्तिमि॑न्द्रामरुतो दधात॥ २<span class="rvts2">.</span>०२९<span class="rvts2">.</span>०३</p>
<p class="Shloka">ह॒ये दे॑वा यू॒यमिदा॒पय॑ स्थ॒ ते मृ॑ळत॒ नाध॑मानाय॒ मह्य॑म्।</p>
<p class="Shloka">मा वो॒ रथो॑ मध्यम॒वाळृ॒ते भू॒न्मा यु॒ष्माव॑त्स्वा॒पिषु॑ श्रमिष्म॥ २<span class="rvts2">.</span>०२९<span class="rvts2">.</span>०४</p>
<p class="Shloka">प्र व॒ एको॑ मिमय॒ भूर्यागो॒ यन्मा॑ पि॒तेव॑ कित॒वं श॑शा॒स।</p>
<p class="Shloka">आ॒रे पाशा॑ आ॒रे अ॒घानि॑ देवा॒ मा माधि॑ पु॒त्रे विमि॑व ग्रभीष्ट॥ २<span class="rvts2">.</span>०२९<span class="rvts2">.</span>०५</p>
<p class="Shloka">अ॒र्वाञ्चो॑ अ॒द्या भ॑वता यजत्रा॒ आ वो॒ हार्दि॒ भय॑मानो व्ययेयम्।</p>
<p class="Shloka">त्राध्वं॑ नो देवा नि॒जुरो॒ वृक॑स्य॒ त्राध्वं॑ क॒र्ताद॑व॒पदो॑ यजत्राः॥ २<span class="rvts2">.</span>०२९<span class="rvts2">.</span>०६</p>
<p class="Shloka">माहं म॒घोनो॑ वरुण प्रि॒यस्य॑ भूरि॒दाव्न॒ आ वि॑दं॒ शून॑मा॒पेः।</p>
<p class="Shloka">मा रा॒यो रा॑जन्सु॒यमा॒दव॑ स्थां बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०२९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">ऋ॒तं दे॒वाय॑ कृण्व॒ते स॑वि॒त्र इन्द्रा॑याहि॒घ्ने न र॑मन्त॒ आप॑।</p>
<p class="Shloka">अह॑रहर्यात्य॒क्तुर॒पां किया॒त्या प्र॑थ॒मः सर्ग॑ आसाम्॥ २<span class="rvts2">.</span>०३०<span class="rvts2">.</span>०१</p>
<p class="Shloka">यो वृ॒त्राय॒ सिन॒मत्राभ॑रिष्य॒त्प्र तं जनि॑त्री वि॒दुष॑ उवाच।</p>
<p class="Shloka">प॒थो रद॑न्ती॒रनु॒ जोष॑मस्मै दि॒वेदि॑वे॒ धुन॑यो य॒न्त्यर्थ॑म्॥ २<span class="rvts2">.</span>०३०<span class="rvts2">.</span>०२</p>
<p class="Shloka">ऊ॒र्ध्वो ह्यस्था॒दध्य॒न्तरि॒क्षेऽधा॑ वृ॒त्राय॒ प्र व॒धं ज॑भार।</p>
<p class="Shloka">मिहं॒ वसा॑न॒ उप॒ हीमदु॑द्रोत्ति॒ग्मायु॑धो अजय॒च्छत्रु॒मिन्द्र॑॥ २<span class="rvts2">.</span>०३०<span class="rvts2">.</span>०३</p>
<p class="Shloka">बृह॑स्पते॒ तपु॒षाश्ने॑व विध्य॒ वृक॑द्वरसो॒ असु॑रस्य वी॒रान्।</p>
<p class="Shloka">यथा॑ ज॒घन्थ॑ धृष॒ता पु॒रा चि॑दे॒वा ज॑हि॒ शत्रु॑म॒स्माक॑मिन्द्र॥ २<span class="rvts2">.</span>०३०<span class="rvts2">.</span>०४</p>
<p class="Shloka">अव॑ क्षिप दि॒वो अश्मा॑नमु॒च्चा येन॒ शत्रुं॑ मन्दसा॒नो नि॒जूर्वा॑।</p>
<p class="Shloka">तो॒कस्य॑ सा॒तौ तन॑यस्य॒ भूरे॑र॒स्माँ अ॒र्धं कृ॑णुतादिन्द्र॒ गोना॑म्॥ २<span class="rvts2">.</span>०३०<span class="rvts2">.</span>०५</p>
<p class="Shloka">प्र हि क्रतुं॑ वृ॒हथो॒ यं व॑नु॒थो र॒ध्रस्य॑ स्थो॒ यज॑मानस्य चो॒दौ।</p>
<p class="Shloka">इन्द्रा॑सोमा यु॒वम॒स्माँ अ॑विष्टम॒स्मिन्भ॒यस्थे॑ कृणुतमु लो॒कम्॥ २<span class="rvts2">.</span>०३०<span class="rvts2">.</span>०६</p>
<p class="Shloka">न मा॑ तम॒न्न श्र॑म॒न्नोत त॑न्द्र॒न्न वो॑चाम॒ मा सु॑नो॒तेति॒ सोम॑म्।</p>
<p class="Shloka">यो मे॑ पृ॒णाद्यो दद॒द्यो नि॒बोधा॒द्यो मा॑ सु॒न्वन्त॒मुप॒ गोभि॒राय॑त्॥ २<span class="rvts2">.</span>०३०<span class="rvts2">.</span>०७</p>
<p class="Shloka">सर॑स्वति॒ त्वम॒स्माँ अ॑विड्ढि म॒रुत्व॑ती धृष॒ती जे॑षि॒ शत्रू॑न्।</p>
<p class="Shloka">त्यं चि॒च्छर्ध॑न्तं तविषी॒यमा॑ण॒मिन्द्रो॑ हन्ति वृष॒भं शण्डि॑कानाम्॥ २<span class="rvts2">.</span>०३०<span class="rvts2">.</span>०८</p>
<p class="Shloka">यो न॒ सनु॑त्य उ॒त वा॑ जिघ॒त्नुर॑भि॒ख्याय॒ तं ति॑गि॒तेन॑ विध्य।</p>
<p class="Shloka">बृह॑स्पत॒ आयु॑धैर्जेषि॒ शत्रू॑न्द्रु॒हे रीष॑न्तं॒ परि॑ धेहि राजन्॥ २<span class="rvts2">.</span>०३०<span class="rvts2">.</span>०९</p>
<p class="Shloka">अ॒स्माके॑भि॒ सत्व॑भिः शूर॒ शूरै॑र्वी॒र्या॑ कृधि॒ यानि॑ ते॒ कर्त्वा॑नि।</p>
<p class="Shloka">ज्योग॑भूव॒न्ननु॑धूपितासो ह॒त्वी तेषा॒मा भ॑रा नो॒ वसू॑नि॥ २<span class="rvts2">.</span>०३०<span class="rvts2">.</span>१०</p>
<p class="Shloka">तं व॒ शर्धं॒ मारु॑तं सुम्न॒युर्गि॒रोप॑ ब्रुवे॒ नम॑सा॒ दैव्यं॒ जन॑म्।</p>
<p class="Shloka">यथा॑ र॒यिं सर्व॑वीरं॒ नशा॑महा अपत्य॒साचं॒ श्रुत्यं॑ दि॒वेदि॑वे॥ २<span class="rvts2">.</span>०३०<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒स्माकं॑ मित्रावरुणावतं॒ रथ॑मादि॒त्यै रु॒द्रैर्वसु॑भिः सचा॒भुवा॑।</p>
<p class="Shloka">प्र यद्वयो॒ न पप्त॒न्वस्म॑न॒स्परि॑ श्रव॒स्यवो॒ हृषी॑वन्तो वन॒र्षद॑॥ २<span class="rvts2">.</span>०३१<span class="rvts2">.</span>०१</p>
<p class="Shloka">अध॑ स्मा न॒ उद॑वता सजोषसो॒ रथं॑ देवासो अ॒भि वि॒क्षु वा॑ज॒युम्।</p>
<p class="Shloka">यदा॒शव॒ पद्या॑भि॒स्तित्र॑तो॒ रज॑ पृथि॒व्याः सानौ॒ जङ्घ॑नन्त पा॒णिभि॑॥ २<span class="rvts2">.</span>०३१<span class="rvts2">.</span>०२</p>
<p class="Shloka">उ॒त स्य न॒ इन्द्रो॑ वि॒श्वच॑र्षणिर्दि॒वः शर्धे॑न॒ मारु॑तेन सु॒क्रतु॑।</p>
<p class="Shloka">अनु॒ नु स्था॑त्यवृ॒काभि॑रू॒तिभी॒ रथं॑ म॒हे स॒नये॒ वाज॑सातये॥ २<span class="rvts2">.</span>०३१<span class="rvts2">.</span>०३</p>
<p class="Shloka">उ॒त स्य दे॒वो भुव॑नस्य स॒क्षणि॒स्त्वष्टा॒ ग्नाभि॑ स॒जोषा॑ जूजुव॒द्रथ॑म्।</p>
<p class="Shloka">इळा॒ भगो॑ बृहद्दि॒वोत रोद॑सी पू॒षा पुरं॑धिर॒श्विना॒वधा॒ पती॑॥ २<span class="rvts2">.</span>०३१<span class="rvts2">.</span>०४</p>
<p class="Shloka">उ॒त त्ये दे॒वी सु॒भगे॑ मिथू॒दृशो॒षासा॒नक्ता॒ जग॑तामपी॒जुवा॑।</p>
<p class="Shloka">स्तु॒षे यद्वां॑ पृथिवि॒ नव्य॑सा॒ वच॑ स्था॒तुश्च॒ वय॒स्त्रिव॑या उप॒स्तिरे॑॥ २<span class="rvts2">.</span>०३१<span class="rvts2">.</span>०५</p>
<p class="Shloka">उ॒त व॒ शंस॑मु॒शिजा॑मिव श्म॒स्यहि॑र्बु॒ध्न्यो॒३ऽज एक॑पादु॒त।</p>
<p class="Shloka">त्रि॒त ऋ॑भु॒क्षाः स॑वि॒ता चनो॑ दधे॒ऽपां नपा॑दाशु॒हेमा॑ धि॒या शमि॑॥ २<span class="rvts2">.</span>०३१<span class="rvts2">.</span>०६</p>
<p class="Shloka">ए॒ता वो॑ व॒श्म्युद्य॑ता यजत्रा॒ अत॑क्षन्ना॒यवो॒ नव्य॑से॒ सम्।</p>
<p class="Shloka">श्र॒व॒स्यवो॒ वाजं॑ चका॒नाः सप्ति॒र्न रथ्यो॒ अह॑ धी॒तिम॑श्याः॥ २<span class="rvts2">.</span>०३१<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अ॒स्य मे॑ द्यावापृथिवी ऋताय॒तो भू॒तम॑वि॒त्री वच॑स॒ सिषा॑सतः।</p>
<p class="Shloka">ययो॒रायु॑ प्रत॒रं ते इ॒दं पु॒र उप॑स्तुते वसू॒युर्वां॑ म॒हो द॑धे॥ २<span class="rvts2">.</span>०३२<span class="rvts2">.</span>०१</p>
<p class="Shloka">मा नो॒ गुह्या॒ रिप॑ आ॒योरह॑न्दभ॒न्मा न॑ आ॒भ्यो री॑रधो दु॒च्छुना॑भ्यः।</p>
<p class="Shloka">मा नो॒ वि यौ॑ स॒ख्या वि॒द्धि तस्य॑ नः सुम्नाय॒ता मन॑सा॒ तत्त्वे॑महे॥ २<span class="rvts2">.</span>०३२<span class="rvts2">.</span>०२</p>
<p class="Shloka">अहे॑ळता॒ मन॑सा श्रु॒ष्टिमा व॑ह॒ दुहा॑नां धे॒नुं पि॒प्युषी॑मस॒श्चत॑म्।</p>
<p class="Shloka">पद्या॑भिरा॒शुं वच॑सा च वा॒जिनं॒ त्वां हि॑नोमि पुरुहूत वि॒श्वहा॑॥ २<span class="rvts2">.</span>०३२<span class="rvts2">.</span>०३</p>
<p class="Shloka">रा॒काम॒हं सु॒हवां॑ सुष्टु॒ती हु॑वे शृ॒णोतु॑ नः सु॒भगा॒ बोध॑तु॒ त्मना॑।</p>
<p class="Shloka">सीव्य॒त्वप॑ सू॒च्याच्छि॑द्यमानया॒ ददा॑तु वी॒रं श॒तदा॑यमु॒क्थ्य॑म्॥ २<span class="rvts2">.</span>०३२<span class="rvts2">.</span>०४</p>
<p class="Shloka">यास्ते॑ राके सुम॒तय॑ सु॒पेश॑सो॒ याभि॒र्ददा॑सि दा॒शुषे॒ वसू॑नि।</p>
<p class="Shloka">ताभि॑र्नो अ॒द्य सु॒मना॑ उ॒पाग॑हि सहस्रपो॒षं सु॑भगे॒ ररा॑णा॥ २<span class="rvts2">.</span>०३२<span class="rvts2">.</span>०५</p>
<p class="Shloka">सिनी॑वालि॒ पृथु॑ष्टुके॒ या दे॒वाना॒मसि॒ स्वसा॑।</p>
<p class="Shloka">जु॒षस्व॑ ह॒व्यमाहु॑तं प्र॒जां दे॑वि दिदिड्ढि नः॥ २<span class="rvts2">.</span>०३२<span class="rvts2">.</span>०६</p>
<p class="Shloka">या सु॑बा॒हुः स्व॑ङ्गु॒रिः सु॒षूमा॑ बहु॒सूव॑री।</p>
<p class="Shloka">तस्यै॑ वि॒श्पत्न्यै॑ ह॒विः सि॑नीवा॒ल्यै जु॑होतन॥ २<span class="rvts2">.</span>०३२<span class="rvts2">.</span>०७</p>
<p class="Shloka">या गु॒ङ्गूर्या सि॑नीवा॒ली या रा॒का या सर॑स्वती।</p>
<p class="Shloka">इ॒न्द्रा॒णीम॑ह्व ऊ॒तये॑ वरुणा॒नीं स्व॒स्तये॑॥ २<span class="rvts2">.</span>०३२<span class="rvts2">.</span>०८</p>
<p class="Sub-Heading">सूक्त</p>
<p class="Shloka">आ ते॑ पितर्मरुतां सु॒म्नमे॑तु॒ मा न॒ सूर्य॑स्य सं॒दृशो॑ युयोथाः।</p>
<p class="Shloka">अ॒भि नो॑ वी॒रो अर्व॑ति क्षमेत॒ प्र जा॑येमहि रुद्र प्र॒जाभि॑॥ २<span class="rvts2">.</span>०३३<span class="rvts2">.</span>०१</p>
<p class="Shloka">त्वाद॑त्तेभी रुद्र॒ शंत॑मेभिः श॒तं हिमा॑ अशीय भेष॒जेभि॑।</p>
<p class="Shloka">व्य१स्मद्द्वेषो॑ वित॒रं व्यंहो॒ व्यमी॑वाश्चातयस्वा॒ विषू॑चीः॥ २<span class="rvts2">.</span>०३३<span class="rvts2">.</span>०२</p>
<p class="Shloka">श्रेष्ठो॑ जा॒तस्य॑ रुद्र श्रि॒यासि॑ त॒वस्त॑मस्त॒वसां॑ वज्रबाहो।</p>
<p class="Shloka">पर्षि॑ णः पा॒रमंह॑सः स्व॒स्ति विश्वा॑ अ॒भी॑ती॒ रप॑सो युयोधि॥ २<span class="rvts2">.</span>०३३<span class="rvts2">.</span>०३</p>
<p class="Shloka">मा त्वा॑ रुद्र चुक्रुधामा॒ नमो॑भि॒र्मा दुष्टु॑ती वृषभ॒ मा सहू॑ती।</p>
<p class="Shloka">उन्नो॑ वी॒राँ अ॑र्पय भेष॒जेभि॑र्भि॒षक्त॑मं त्वा भि॒षजां॑ शृणोमि॥ २<span class="rvts2">.</span>०३३<span class="rvts2">.</span>०४</p>
<p class="Shloka">हवी॑मभि॒र्हव॑ते॒ यो ह॒विर्भि॒रव॒ स्तोमे॑भी रु॒द्रं दि॑षीय।</p>
<p class="Shloka">ऋ॒दू॒दर॑ सु॒हवो॒ मा नो॑ अ॒स्यै ब॒भ्रुः सु॒शिप्रो॑ रीरधन्म॒नायै॑॥ २<span class="rvts2">.</span>०३३<span class="rvts2">.</span>०५</p>
<p class="Shloka">उन्मा॑ ममन्द वृष॒भो म॒रुत्वा॒न्त्वक्षी॑यसा॒ वय॑सा॒ नाध॑मानम्।</p>
<p class="Shloka">घृणी॑व च्छा॒याम॑र॒पा अ॑शी॒या वि॑वासेयं रु॒द्रस्य॑ सु॒म्नम्॥ २<span class="rvts2">.</span>०३३<span class="rvts2">.</span>०६</p>
<p class="Shloka">क्व१ स्य ते॑ रुद्र मृळ॒याकु॒र्हस्तो॒ यो अस्ति॑ भेष॒जो जला॑षः।</p>
<p class="Shloka">अ॒प॒भ॒र्ता रप॑सो॒ दैव्य॑स्या॒भी नु मा॑ वृषभ चक्षमीथाः॥ २<span class="rvts2">.</span>०३३<span class="rvts2">.</span>०७</p>
<p class="Shloka">प्र ब॒भ्रवे॑ वृष॒भाय॑ श्विती॒चे म॒हो म॒हीं सु॑ष्टु॒तिमी॑रयामि।</p>
<p class="Shloka">न॒म॒स्या क॑ल्मली॒किनं॒ नमो॑भिर्गृणी॒मसि॑ त्वे॒षं रु॒द्रस्य॒ नाम॑॥ २<span class="rvts2">.</span>०३३<span class="rvts2">.</span>०८</p>
<p class="Shloka">स्थि॒रेभि॒रङ्गै॑ पुरु॒रूप॑ उ॒ग्रो ब॒भ्रुः शु॒क्रेभि॑ पिपिशे॒ हिर॑ण्यैः।</p>
<p class="Shloka">ईशा॑नाद॒स्य भुव॑नस्य॒ भूरे॒र्न वा उ॑ योषद्रु॒द्राद॑सु॒र्य॑म्॥ २<span class="rvts2">.</span>०३३<span class="rvts2">.</span>०९</p>
<p class="Shloka">अर्ह॑न्बिभर्षि॒ साय॑कानि॒ धन्वार्ह॑न्नि॒ष्कं य॑ज॒तं वि॒श्वरू॑पम्।</p>
<p class="Shloka">अर्ह॑न्नि॒दं द॑यसे॒ विश्व॒मभ्वं॒ न वा ओजी॑यो रुद्र॒ त्वद॑स्ति॥ २<span class="rvts2">.</span>०३३<span class="rvts2">.</span>१०</p>
<p class="Shloka">स्तु॒हि श्रु॒तं ग॑र्त॒सदं॒ युवा॑नं मृ॒गं न भी॒ममु॑पह॒त्नुमु॒ग्रम्।</p>
<p class="Shloka">मृ॒ळा ज॑रि॒त्रे रु॑द्र॒ स्तवा॑नो॒ऽन्यं ते॑ अ॒स्मन्नि व॑पन्तु॒ सेना॑॥ २<span class="rvts2">.</span>०३३<span class="rvts2">.</span>११</p>
<p class="Shloka">कु॒मा॒रश्चि॑त्पि॒तरं॒ वन्द॑मानं॒ प्रति॑ नानाम रुद्रोप॒यन्त॑म्।</p>
<p class="Shloka">भूरे॑र्दा॒तारं॒ सत्प॑तिं गृणीषे स्तु॒तस्त्वं भे॑ष॒जा रा॑स्य॒स्मे॥ २<span class="rvts2">.</span>०३३<span class="rvts2">.</span>१२</p>
<p class="Shloka">या वो॑ भेष॒जा म॑रुत॒ शुची॑नि॒ या शंत॑मा वृषणो॒ या म॑यो॒भु।</p>
<p class="Shloka">यानि॒ मनु॒रवृ॑णीता पि॒ता न॒स्ता शं च॒ योश्च॑ रु॒द्रस्य॑ वश्मि॥ २<span class="rvts2">.</span>०३३<span class="rvts2">.</span>१३</p>
<p class="Shloka">परि॑ णो हे॒ती रु॒द्रस्य॑ वृज्या॒ परि॑ त्वे॒षस्य॑ दुर्म॒तिर्म॒ही गा॑त्।</p>
<p class="Shloka">अव॑ स्थि॒रा म॒घव॑द्भ्यस्तनुष्व॒ मीढ्व॑स्तो॒काय॒ तन॑याय मृळ॥ २<span class="rvts2">.</span>०३३<span class="rvts2">.</span>१४</p>
<p class="Shloka">ए॒वा ब॑भ्रो वृषभ चेकितान॒ यथा॑ देव॒ न हृ॑णी॒षे न हंसि॑।</p>
<p class="Shloka">ह॒व॒न॒श्रुन्नो॑ रुद्रे॒ह बो॑धि बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०३३<span class="rvts2">.</span>१५</p>
<p class="Sub-Heading">सूक्त</p>
<p class="Shloka">धा॒रा॒व॒रा म॒रुतो॑ धृ॒ष्ण्वो॑जसो मृ॒गा न भी॒मास्तवि॑षीभिर॒र्चिन॑।</p>
<p class="Shloka">अ॒ग्नयो॒ न शु॑शुचा॒ना ऋ॑जी॒षिणो॒ भृमिं॒ धम॑न्तो॒ अप॒ गा अ॑वृण्वत॥ २<span class="rvts2">.</span>०३४<span class="rvts2">.</span>०१</p>
<p class="Shloka">द्यावो॒ न स्तृभि॑श्चितयन्त खा॒दिनो॒ व्य१भ्रिया॒ न द्यु॑तयन्त वृ॒ष्टय॑।</p>
<p class="Shloka">रु॒द्रो यद्वो॑ मरुतो रुक्मवक्षसो॒ वृषाज॑नि॒ पृश्न्या॑ शु॒क्र ऊध॑नि॥ २<span class="rvts2">.</span>०३४<span class="rvts2">.</span>०२</p>
<p class="Shloka">उ॒क्षन्ते॒ अश्वाँ॒ अत्याँ॑ इवा॒जिषु॑ न॒दस्य॒ कर्णै॑स्तुरयन्त आ॒शुभि॑।</p>
<p class="Shloka">हिर॑ण्यशिप्रा मरुतो॒ दवि॑ध्वतः पृ॒क्षं या॑थ॒ पृष॑तीभिः समन्यवः॥ २<span class="rvts2">.</span>०३४<span class="rvts2">.</span>०३</p>
<p class="Shloka">पृ॒क्षे ता विश्वा॒ भुव॑ना ववक्षिरे मि॒त्राय॑ वा॒ सद॒मा जी॒रदा॑नवः।</p>
<p class="Shloka">पृष॑दश्वासो अनव॒भ्ररा॑धस ऋजि॒प्यासो॒ न व॒युने॑षु धू॒र्षद॑॥ २<span class="rvts2">.</span>०३४<span class="rvts2">.</span>०४</p>
<p class="Shloka">इन्ध॑न्वभिर्धे॒नुभी॑ र॒प्शदू॑धभिरध्व॒स्मभि॑ प॒थिभि॑र्भ्राजदृष्टयः।</p>
<p class="Shloka">आ हं॒सासो॒ न स्वस॑राणि गन्तन॒ मधो॒र्मदा॑य मरुतः समन्यवः॥ २<span class="rvts2">.</span>०३४<span class="rvts2">.</span>०५</p>
<p class="Shloka">आ नो॒ ब्रह्मा॑णि मरुतः समन्यवो न॒रां न शंस॒ सव॑नानि गन्तन।</p>
<p class="Shloka">अश्वा॑मिव पिप्यत धे॒नुमूध॑नि॒ कर्ता॒ धियं॑ जरि॒त्रे वाज॑पेशसम्॥ २<span class="rvts2">.</span>०३४<span class="rvts2">.</span>०६</p>
<p class="Shloka">तं नो॑ दात मरुतो वा॒जिनं॒ रथ॑ आपा॒नं ब्रह्म॑ चि॒तय॑द्दि॒वेदि॑वे।</p>
<p class="Shloka">इषं॑ स्तो॒तृभ्यो॑ वृ॒जने॑षु का॒रवे॑ स॒निं मे॒धामरि॑ष्टं दु॒ष्टरं॒ सह॑॥ २<span class="rvts2">.</span>०३४<span class="rvts2">.</span>०७</p>
<p class="Shloka">यद्यु॒ञ्जते॑ म॒रुतो॑ रु॒क्मव॑क्ष॒सोऽश्वा॒न्रथे॑षु॒ भग॒ आ सु॒दान॑वः।</p>
<p class="Shloka">धे॒नुर्न शिश्वे॒ स्वस॑रेषु पिन्वते॒ जना॑य रा॒तह॑विषे म॒हीमिष॑म्॥ २<span class="rvts2">.</span>०३४<span class="rvts2">.</span>०८</p>
<p class="Shloka">यो नो॑ मरुतो वृ॒कता॑ति॒ मर्त्यो॑ रि॒पुर्द॒धे व॑सवो॒ रक्ष॑ता रि॒षः।</p>
<p class="Shloka">व॒र्तय॑त॒ तपु॑षा च॒क्रिया॒भि तमव॑ रुद्रा अ॒शसो॑ हन्तना॒ वध॑॥ २<span class="rvts2">.</span>०३४<span class="rvts2">.</span>०९</p>
<p class="Shloka">चि॒त्रं तद्वो॑ मरुतो॒ याम॑ चेकिते॒ पृश्न्या॒ यदूध॒रप्या॒पयो॑ दु॒हुः।</p>
<p class="Shloka">यद्वा॑ नि॒दे नव॑मानस्य रुद्रियास्त्रि॒तं जरा॑य जुर॒ताम॑दाभ्याः॥ २<span class="rvts2">.</span>०३४<span class="rvts2">.</span>१०</p>
<p class="Shloka">तान्वो॑ म॒हो म॒रुत॑ एव॒याव्नो॒ विष्णो॑रे॒षस्य॑ प्रभृ॒थे ह॑वामहे।</p>
<p class="Shloka">हिर॑ण्यवर्णान्ककु॒हान्य॒तस्रु॑चो ब्रह्म॒ण्यन्त॒ शंस्यं॒ राध॑ ईमहे॥ २<span class="rvts2">.</span>०३४<span class="rvts2">.</span>११</p>
<p class="Shloka">ते दश॑ग्वाः प्रथ॒मा य॒ज्ञमू॑हिरे॒ ते नो॑ हिन्वन्तू॒षसो॒ व्यु॑ष्टिषु।</p>
<p class="Shloka">उ॒षा न रा॒मीर॑रु॒णैरपो॑र्णुते म॒हो ज्योति॑षा शुच॒ता गोअ॑र्णसा॥ २<span class="rvts2">.</span>०३४<span class="rvts2">.</span>१२</p>
<p class="Shloka">ते क्षो॒णीभि॑ररु॒णेभि॒र्नाञ्जिभी॑ रु॒द्रा ऋ॒तस्य॒ सद॑नेषु वावृधुः।</p>
<p class="Shloka">नि॒मेघ॑माना॒ अत्ये॑न॒ पाज॑सा सुश्च॒न्द्रं वर्णं॑ दधिरे सु॒पेश॑सम्॥ २<span class="rvts2">.</span>०३४<span class="rvts2">.</span>१३</p>
<p class="Shloka">ताँ इ॑या॒नो महि॒ वरू॑थमू॒तय॒ उप॒ घेदे॒ना नम॑सा गृणीमसि।</p>
<p class="Shloka">त्रि॒तो न यान्पञ्च॒ होतॄ॑न॒भिष्ट॑य आव॒वर्त॒दव॑राञ्च॒क्रियाव॑से॥ २<span class="rvts2">.</span>०३४<span class="rvts2">.</span>१४</p>
<p class="Shloka">यया॑ र॒ध्रं पा॒रय॒थात्यंहो॒ यया॑ नि॒दो मु॒ञ्चथ॑ वन्दि॒तार॑म्।</p>
<p class="Shloka">अ॒र्वाची॒ सा म॑रुतो॒ या व॑ ऊ॒तिरो षु वा॒श्रेव॑ सुम॒तिर्जि॑गातु॥ २<span class="rvts2">.</span>०३४<span class="rvts2">.</span>१५</p>
<p class="Sub-Heading">सूक्त</p>
<p class="Shloka">उपे॑मसृक्षि वाज॒युर्व॑च॒स्यां चनो॑ दधीत ना॒द्यो गिरो॑ मे।</p>
<p class="Shloka">अ॒पां नपा॑दाशु॒हेमा॑ कु॒वित्स सु॒पेश॑सस्करति॒ जोषि॑ष॒द्धि॥ २<span class="rvts2">.</span>०३५<span class="rvts2">.</span>०१</p>
<p class="Shloka">इ॒मं स्व॑स्मै हृ॒द आ सुत॑ष्टं॒ मन्त्रं॑ वोचेम कु॒विद॑स्य॒ वेद॑त्।</p>
<p class="Shloka">अ॒पां नपा॑दसु॒र्य॑स्य म॒ह्ना विश्वा॑न्य॒र्यो भुव॑ना जजान॥ २<span class="rvts2">.</span>०३५<span class="rvts2">.</span>०२</p>
<p class="Shloka">सम॒न्या यन्त्युप॑ यन्त्य॒न्याः स॑मा॒नमू॒र्वं न॒द्य॑ पृणन्ति।</p>
<p class="Shloka">तमू॒ शुचिं॒ शुच॑यो दीदि॒वांस॑म॒पां नपा॑तं॒ परि॑ तस्थु॒राप॑॥ २<span class="rvts2">.</span>०३५<span class="rvts2">.</span>०३</p>
<p class="Shloka">तमस्मे॑रा युव॒तयो॒ युवा॑नं मर्मृ॒ज्यमा॑ना॒ परि॑ य॒न्त्याप॑।</p>
<p class="Shloka">स शु॒क्रेभि॒ शिक्व॑भी रे॒वद॒स्मे दी॒दाया॑नि॒ध्मो घृ॒तनि॑र्णिग॒प्सु॥ २<span class="rvts2">.</span>०३५<span class="rvts2">.</span>०४</p>
<p class="Shloka">अ॒स्मै ति॒स्रो अ॑व्य॒थ्याय॒ नारी॑र्दे॒वाय॑ दे॒वीर्दि॑धिष॒न्त्यन्न॑म्।</p>
<p class="Shloka">कृता॑ इ॒वोप॒ हि प्र॑स॒र्स्रे अ॒प्सु स पी॒यूषं॑ धयति पूर्व॒सूना॑म्॥ २<span class="rvts2">.</span>०३५<span class="rvts2">.</span>०५</p>
<p class="Shloka">अश्व॒स्यात्र॒ जनि॑मा॒स्य च॒ स्व॑र्द्रु॒हो रि॒षः स॒म्पृच॑ पाहि सू॒रीन्।</p>
<p class="Shloka">आ॒मासु॑ पू॒र्षु प॒रो अ॑प्रमृ॒ष्यं नारा॑तयो॒ वि न॑श॒न्नानृ॑तानि॥ २<span class="rvts2">.</span>०३५<span class="rvts2">.</span>०६</p>
<p class="Shloka">स्व आ दमे॑ सु॒दुघा॒ यस्य॑ धे॒नुः स्व॒धां पी॑पाय सु॒भ्वन्न॑मत्ति।</p>
<p class="Shloka">सो अ॒पां नपा॑दू॒र्जय॑न्न॒प्स्व१न्तर्व॑सु॒देया॑य विध॒ते वि भा॑ति॥ २<span class="rvts2">.</span>०३५<span class="rvts2">.</span>०७</p>
<p class="Shloka">यो अ॒प्स्वा शुचि॑ना॒ दैव्ये॑न ऋ॒तावाज॑स्र उर्वि॒या वि॒भाति॑।</p>
<p class="Shloka">व॒या इद॒न्या भुव॑नान्यस्य॒ प्र जा॑यन्ते वी॒रुध॑श्च प्र॒जाभि॑॥ २<span class="rvts2">.</span>०३५<span class="rvts2">.</span>०८</p>
<p class="Shloka">अ॒पां नपा॒दा ह्यस्था॑दु॒पस्थं॑ जि॒ह्माना॑मू॒र्ध्वो वि॒द्युतं॒ वसा॑नः।</p>
<p class="Shloka">तस्य॒ ज्येष्ठं॑ महि॒मानं॒ वह॑न्ती॒र्हिर॑ण्यवर्णा॒ परि॑ यन्ति य॒ह्वीः॥ २<span class="rvts2">.</span>०३५<span class="rvts2">.</span>०९</p>
<p class="Shloka">हिर॑ण्यरूप॒ स हिर॑ण्यसंदृग॒पां नपा॒त्सेदु॒ हिर॑ण्यवर्णः।</p>
<p class="Shloka">हि॒र॒ण्यया॒त्परि॒ योने॑र्नि॒षद्या॑ हिरण्य॒दा द॑द॒त्यन्न॑मस्मै॥ २<span class="rvts2">.</span>०३५<span class="rvts2">.</span>१०</p>
<p class="Shloka">तद॒स्यानी॑कमु॒त चारु॒ नामा॑पी॒च्यं॑ वर्धते॒ नप्तु॑र॒पाम्।</p>
<p class="Shloka">यमि॒न्धते॑ युव॒तय॒ समि॒त्था हिर॑ण्यवर्णं घृ॒तमन्न॑मस्य॥ २<span class="rvts2">.</span>०३५<span class="rvts2">.</span>११</p>
<p class="Shloka">अ॒स्मै ब॑हू॒नाम॑व॒माय॒ सख्ये॑ य॒ज्ञैर्वि॑धेम॒ नम॑सा ह॒विर्भि॑।</p>
<p class="Shloka">सं सानु॒ मार्ज्मि॒ दिधि॑षामि॒ बिल्मै॒र्दधा॒म्यन्नै॒ परि॑ वन्द ऋ॒ग्भिः॥ २<span class="rvts2">.</span>०३५<span class="rvts2">.</span>१२</p>
<p class="Shloka">स ईं॒ वृषा॑जनय॒त्तासु॒ गर्भं॒ स ईं॒ शिशु॑र्धयति॒ तं रि॑हन्ति।</p>
<p class="Shloka">सो अ॒पां नपा॒दन॑भिम्लातवर्णो॒ऽन्यस्ये॑वे॒ह त॒न्वा॑ विवेष॥ २<span class="rvts2">.</span>०३५<span class="rvts2">.</span>१३</p>
<p class="Shloka">अ॒स्मिन्प॒दे प॑र॒मे त॑स्थि॒वांस॑मध्व॒स्मभि॑र्वि॒श्वहा॑ दीदि॒वांस॑म्।</p>
<p class="Shloka">आपो॒ नप्त्रे॑ घृ॒तमन्नं॒ वह॑न्तीः स्व॒यमत्कै॒ परि॑ दीयन्ति य॒ह्वीः॥ २<span class="rvts2">.</span>०३५<span class="rvts2">.</span>१४</p>
<p class="Shloka">अयां॑समग्ने सुक्षि॒तिं जना॒यायां॑समु म॒घव॑द्भ्यः सुवृ॒क्तिम्।</p>
<p class="Shloka">विश्वं॒ तद्भ॒द्रं यदव॑न्ति दे॒वा बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०३५<span class="rvts2">.</span>१५</p>
<p class="Sub-Heading">सूक्त</p>
<p class="Shloka">तुभ्यं॑ हिन्वा॒नो व॑सिष्ट॒ गा अ॒पोऽधु॑क्षन्सी॒मवि॑भि॒रद्रि॑भि॒र्नर॑।</p>
<p class="Shloka">पिबे॑न्द्र॒ स्वाहा॒ प्रहु॑तं॒ वष॑ट्कृतं हो॒त्रादा सोमं॑ प्रथ॒मो य ईशि॑षे॥ २<span class="rvts2">.</span>०३६<span class="rvts2">.</span>०१</p>
<p class="Shloka">य॒ज्ञैः सम्मि॑श्ला॒ पृष॑तीभिरृ॒ष्टिभि॒र्याम॑ञ्छु॒भ्रासो॑ अ॒ञ्जिषु॑ प्रि॒या उ॒त।</p>
<p class="Shloka">आ॒सद्या॑ ब॒र्हिर्भ॑रतस्य सूनवः पो॒त्रादा सोमं॑ पिबता दिवो नरः॥ २<span class="rvts2">.</span>०३६<span class="rvts2">.</span>०२</p>
<p class="Shloka">अ॒मेव॑ नः सुहवा॒ आ हि गन्त॑न॒ नि ब॒र्हिषि॑ सदतना॒ रणि॑ष्टन।</p>
<p class="Shloka">अथा॑ मन्दस्व जुजुषा॒णो अन्ध॑स॒स्त्वष्ट॑र्दे॒वेभि॒र्जनि॑भिः सु॒मद्ग॑णः॥ २<span class="rvts2">.</span>०३६<span class="rvts2">.</span>०३</p>
<p class="Shloka">आ व॑क्षि दे॒वाँ इ॒ह वि॑प्र॒ यक्षि॑ चो॒शन्हो॑त॒र्नि ष॑दा॒ योनि॑षु त्रि॒षु।</p>
<p class="Shloka">प्रति॑ वीहि॒ प्रस्थि॑तं सो॒म्यं मधु॒ पिबाग्नी॑ध्रा॒त्तव॑ भा॒गस्य॑ तृप्णुहि॥ २<span class="rvts2">.</span>०३६<span class="rvts2">.</span>०४</p>
<p class="Shloka">ए॒ष स्य ते॑ त॒न्वो॑ नृम्ण॒वर्ध॑न॒ सह॒ ओज॑ प्र॒दिवि॑ बा॒ह्वोर्हि॒तः।</p>
<p class="Shloka">तुभ्यं॑ सु॒तो म॑घव॒न्तुभ्य॒माभृ॑त॒स्त्वम॑स्य॒ ब्राह्म॑णा॒दा तृ॒पत्पि॑ब॥ २<span class="rvts2">.</span>०३६<span class="rvts2">.</span>०५</p>
<p class="Shloka">जु॒षेथां॑ य॒ज्ञं बोध॑तं॒ हव॑स्य मे स॒त्तो होता॑ नि॒विद॑ पू॒र्व्या अनु॑।</p>
<p class="Shloka">अच्छा॒ राजा॑ना॒ नम॑ एत्या॒वृतं॑ प्रशा॒स्त्रादा पि॑बतं सो॒म्यं मधु॑॥ २<span class="rvts2">.</span>०३६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">मन्द॑स्व हो॒त्रादनु॒ जोष॒मन्ध॒सोऽध्व॑र्यव॒ स पू॒र्णां व॑ष्ट्या॒सिच॑म्।</p>
<p class="Shloka">तस्मा॑ ए॒तं भ॑रत तद्व॒शो द॒दिर्हो॒त्रात्सोमं॑ द्रविणोद॒ पिब॑ ऋ॒तुभि॑॥ २<span class="rvts2">.</span>०३७<span class="rvts2">.</span>०१</p>
<p class="Shloka">यमु॒ पूर्व॒महु॑वे॒ तमि॒दं हु॑वे॒ सेदु॒ हव्यो॑ द॒दिर्यो नाम॒ पत्य॑ते।</p>
<p class="Shloka">अ॒ध्व॒र्युभि॒ प्रस्थि॑तं सो॒म्यं मधु॑ पो॒त्रात्सोमं॑ द्रविणोद॒ पिब॑ ऋ॒तुभि॑॥ २<span class="rvts2">.</span>०३७<span class="rvts2">.</span>०२</p>
<p class="Shloka">मेद्य॑न्तु ते॒ वह्न॑यो॒ येभि॒रीय॒सेऽरि॑षण्यन्वीळयस्वा वनस्पते।</p>
<p class="Shloka">आ॒यूया॑ धृष्णो अभि॒गूर्या॒ त्वं ने॒ष्ट्रात्सोमं॑ द्रविणोद॒ पिब॑ ऋ॒तुभि॑॥ २<span class="rvts2">.</span>०३७<span class="rvts2">.</span>०३</p>
<p class="Shloka">अपा॑द्धो॒त्रादु॒त पो॒त्राद॑मत्तो॒त ने॒ष्ट्राद॑जुषत॒ प्रयो॑ हि॒तम्।</p>
<p class="Shloka">तु॒रीयं॒ पात्र॒ममृ॑क्त॒मम॑र्त्यं द्रविणो॒दाः पि॑बतु द्राविणोद॒सः॥ २<span class="rvts2">.</span>०३७<span class="rvts2">.</span>०४</p>
<p class="Shloka">अ॒र्वाञ्च॑म॒द्य य॒य्यं॑ नृ॒वाह॑णं॒ रथं॑ युञ्जाथामि॒ह वां॑ वि॒मोच॑नम्।</p>
<p class="Shloka">पृ॒ङ्क्तं ह॒वींषि॒ मधु॒ना हि कं॑ ग॒तमथा॒ सोमं॑ पिबतं वाजिनीवसू॥ २<span class="rvts2">.</span>०३७<span class="rvts2">.</span>०५</p>
<p class="Shloka">जोष्य॑ग्ने स॒मिधं॒ जोष्याहु॑तिं॒ जोषि॒ ब्रह्म॒ जन्यं॒ जोषि॑ सुष्टु॒तिम्।</p>
<p class="Shloka">विश्वे॑भि॒र्विश्वाँ॑ ऋ॒तुना॑ वसो म॒ह उ॒शन्दे॒वाँ उ॑श॒तः पा॑यया ह॒विः॥ २<span class="rvts2">.</span>०३७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">उदु॒ ष्य दे॒वः स॑वि॒ता स॒वाय॑ शश्वत्त॒मं तद॑पा॒ वह्नि॑रस्थात्।</p>
<p class="Shloka">नू॒नं दे॒वेभ्यो॒ वि हि धाति॒ रत्न॒मथाभ॑जद्वी॒तिहो॑त्रं स्व॒स्तौ॥ २<span class="rvts2">.</span>०३८<span class="rvts2">.</span>०१</p>
<p class="Shloka">विश्व॑स्य॒ हि श्रु॒ष्टये॑ दे॒व ऊ॒र्ध्वः प्र बा॒हवा॑ पृ॒थुपा॑णि॒ सिस॑र्ति।</p>
<p class="Shloka">आप॑श्चिदस्य व्र॒त आ निमृ॑ग्रा अ॒यं चि॒द्वातो॑ रमते॒ परि॑ज्मन्॥ २<span class="rvts2">.</span>०३८<span class="rvts2">.</span>०२</p>
<p class="Shloka">आ॒शुभि॑श्चि॒द्यान्वि मु॑चाति नू॒नमरी॑रम॒दत॑मानं चि॒देतो॑।</p>
<p class="Shloka">अ॒ह्यर्षू॑णां चि॒न्न्य॑याँ अवि॒ष्यामनु॑ व्र॒तं स॑वि॒तुर्मोक्यागा॑त्॥ २<span class="rvts2">.</span>०३८<span class="rvts2">.</span>०३</p>
<p class="Shloka">पुन॒ सम॑व्य॒द्वित॑तं॒ वय॑न्ती म॒ध्या कर्तो॒र्न्य॑धा॒च्छक्म॒ धीर॑।</p>
<p class="Shloka">उत्सं॒हाया॑स्था॒द्व्यृ१तूँर॑दर्धर॒रम॑तिः सवि॒ता दे॒व आगा॑त्॥ २<span class="rvts2">.</span>०३८<span class="rvts2">.</span>०४</p>
<p class="Shloka">नानौकां॑सि॒ दुर्यो॒ विश्व॒मायु॒र्वि ति॑ष्ठते प्रभ॒वः शोको॑ अ॒ग्नेः।</p>
<p class="Shloka">ज्येष्ठं॑ मा॒ता सू॒नवे॑ भा॒गमाधा॒दन्व॑स्य॒ केत॑मिषि॒तं स॑वि॒त्रा॥ २<span class="rvts2">.</span>०३८<span class="rvts2">.</span>०५</p>
<p class="Shloka">स॒माव॑वर्ति॒ विष्ठि॑तो जिगी॒षुर्विश्वे॑षां॒ काम॒श्चर॑ताम॒माभू॑त्।</p>
<p class="Shloka">शश्वाँ॒ अपो॒ विकृ॑तं हि॒त्व्यागा॒दनु॑ व्र॒तं स॑वि॒तुर्दैव्य॑स्य॥ २<span class="rvts2">.</span>०३८<span class="rvts2">.</span>०६</p>
<p class="Shloka">त्वया॑ हि॒तमप्य॑म॒प्सु भा॒गं धन्वान्वा मृ॑ग॒यसो॒ वि त॑स्थुः।</p>
<p class="Shloka">वना॑नि॒ विभ्यो॒ नकि॑रस्य॒ तानि॑ व्र॒ता दे॒वस्य॑ सवि॒तुर्मि॑नन्ति॥ २<span class="rvts2">.</span>०३८<span class="rvts2">.</span>०७</p>
<p class="Shloka">या॒द्रा॒ध्यं१ वरु॑णो॒ योनि॒मप्य॒मनि॑शितं नि॒मिषि॒ जर्भु॑राणः।</p>
<p class="Shloka">विश्वो॑ मार्ता॒ण्डो व्र॒जमा प॒शुर्गा॑त्स्थ॒शो जन्मा॑नि सवि॒ता व्याक॑॥ २<span class="rvts2">.</span>०३८<span class="rvts2">.</span>०८</p>
<p class="Shloka">न यस्येन्द्रो॒ वरु॑णो॒ न मि॒त्रो व्र॒तम॑र्य॒मा न मि॒नन्ति॑ रु॒द्रः।</p>
<p class="Shloka">नारा॑तय॒स्तमि॒दं स्व॒स्ति हु॒वे दे॒वं स॑वि॒तारं॒ नमो॑भिः॥ २<span class="rvts2">.</span>०३८<span class="rvts2">.</span>०९</p>
<p class="Shloka">भगं॒ धियं॑ वा॒जय॑न्त॒ पुरं॑धिं॒ नरा॒शंसो॒ ग्नास्पति॑र्नो अव्याः।</p>
<p class="Shloka">आ॒ये वा॒मस्य॑ संग॒थे र॑यी॒णां प्रि॒या दे॒वस्य॑ सवि॒तुः स्या॑म॥ २<span class="rvts2">.</span>०३८<span class="rvts2">.</span>१०</p>
<p class="Shloka">अ॒स्मभ्यं॒ तद्दि॒वो अ॒द्भ्यः पृ॑थि॒व्यास्त्वया॑ द॒त्तं काम्यं॒ राध॒ आ गा॑त्।</p>
<p class="Shloka">शं यत्स्तो॒तृभ्य॑ आ॒पये॒ भवा॑त्युरु॒शंसा॑य सवितर्जरि॒त्रे॥ २<span class="rvts2">.</span>०३८<span class="rvts2">.</span>११</p>
<p class="Sub-Heading">सूक्त</p>
<p class="Shloka">ग्रावा॑णेव॒ तदिदर्थं॑ जरेथे॒ गृध्रे॑व वृ॒क्षं नि॑धि॒मन्त॒मच्छ॑।</p>
<p class="Shloka">ब्र॒ह्माणे॑व वि॒दथ॑ उक्थ॒शासा॑ दू॒तेव॒ हव्या॒ जन्या॑ पुरु॒त्रा॥ २<span class="rvts2">.</span>०३९<span class="rvts2">.</span>०१</p>
<p class="Shloka">प्रा॒त॒र्यावा॑णा र॒थ्ये॑व वी॒राजेव॑ य॒मा वर॒मा स॑चेथे।</p>
<p class="Shloka">मेने॑ इव त॒न्वा॒३ शुम्भ॑माने॒ दम्प॑तीव क्रतु॒विदा॒ जने॑षु॥ २<span class="rvts2">.</span>०३९<span class="rvts2">.</span>०२</p>
<p class="Shloka">शृङ्गे॑व नः प्रथ॒मा ग॑न्तम॒र्वाक्छ॒फावि॑व॒ जर्भु॑राणा॒ तरो॑भिः।</p>
<p class="Shloka">च॒क्र॒वा॒केव॒ प्रति॒ वस्तो॑रुस्रा॒र्वाञ्चा॑ यातं र॒थ्ये॑व शक्रा॥ २<span class="rvts2">.</span>०३९<span class="rvts2">.</span>०३</p>
<p class="Shloka">ना॒वेव॑ नः पारयतं यु॒गेव॒ नभ्ये॑व न उप॒धीव॑ प्र॒धीव॑।</p>
<p class="Shloka">श्वाने॑व नो॒ अरि॑षण्या त॒नूनां॒ खृग॑लेव वि॒स्रस॑ पातम॒स्मान्॥ २<span class="rvts2">.</span>०३९<span class="rvts2">.</span>०४</p>
<p class="Shloka">वाते॑वाजु॒र्या न॒द्ये॑व री॒तिर॒क्षी इ॑व॒ चक्षु॒षा या॑तम॒र्वाक्।</p>
<p class="Shloka">हस्ता॑विव त॒न्वे॒३ शम्भ॑विष्ठा॒ पादे॑व नो नयतं॒ वस्यो॒ अच्छ॑॥ २<span class="rvts2">.</span>०३९<span class="rvts2">.</span>०५</p>
<p class="Shloka">ओष्ठा॑विव॒ मध्वा॒स्ने वद॑न्ता॒ स्तना॑विव पिप्यतं जी॒वसे॑ नः।</p>
<p class="Shloka">नासे॑व नस्त॒न्वो॑ रक्षि॒तारा॒ कर्णा॑विव सु॒श्रुता॑ भूतम॒स्मे॥ २<span class="rvts2">.</span>०३९<span class="rvts2">.</span>०६</p>
<p class="Shloka">हस्ते॑व श॒क्तिम॒भि सं॑द॒दी न॒ क्षामे॑व न॒ सम॑जतं॒ रजां॑सि।</p>
<p class="Shloka">इ॒मा गिरो॑ अश्विना युष्म॒यन्ती॒ क्ष्णोत्रे॑णेव॒ स्वधि॑तिं॒ सं शि॑शीतम्॥ २<span class="rvts2">.</span>०३९<span class="rvts2">.</span>०७</p>
<p class="Shloka">ए॒तानि॑ वामश्विना॒ वर्ध॑नानि॒ ब्रह्म॒ स्तोमं॑ गृत्सम॒दासो॑ अक्रन्।</p>
<p class="Shloka">तानि॑ नरा जुजुषा॒णोप॑ यातं बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०३९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">सोमा॑पूषणा॒ जन॑ना रयी॒णां जन॑ना दि॒वो जन॑ना पृथि॒व्याः।</p>
<p class="Shloka">जा॒तौ विश्व॑स्य॒ भुव॑नस्य गो॒पौ दे॒वा अ॑कृण्वन्न॒मृत॑स्य॒ नाभि॑म्॥ २<span class="rvts2">.</span>०४०<span class="rvts2">.</span>०१</p>
<p class="Shloka">इ॒मौ दे॒वौ जाय॑मानौ जुषन्ते॒मौ तमां॑सि गूहता॒मजु॑ष्टा।</p>
<p class="Shloka">आ॒भ्यामिन्द्र॑ प॒क्वमा॒मास्व॒न्तः सो॑मापू॒षभ्यां॑ जनदु॒स्रिया॑सु॥ २<span class="rvts2">.</span>०४०<span class="rvts2">.</span>०२</p>
<p class="Shloka">सोमा॑पूषणा॒ रज॑सो वि॒मानं॑ स॒प्तच॑क्रं॒ रथ॒मवि॑श्वमिन्वम्।</p>
<p class="Shloka">वि॒षू॒वृतं॒ मन॑सा यु॒ज्यमा॑नं॒ तं जि॑न्वथो वृषणा॒ पञ्च॑रश्मिम्॥ २<span class="rvts2">.</span>०४०<span class="rvts2">.</span>०३</p>
<p class="Shloka">दि॒व्य१न्यः सद॑नं च॒क्र उ॒च्चा पृ॑थि॒व्याम॒न्यो अध्य॒न्तरि॑क्षे।</p>
<p class="Shloka">ताव॒स्मभ्यं॑ पुरु॒वारं॑ पुरु॒क्षुं रा॒यस्पोषं॒ वि ष्य॑तां॒ नाभि॑म॒स्मे॥ २<span class="rvts2">.</span>०४०<span class="rvts2">.</span>०४</p>
<p class="Shloka">विश्वा॑न्य॒न्यो भुव॑ना ज॒जान॒ विश्व॑म॒न्यो अ॑भि॒चक्षा॑ण एति।</p>
<p class="Shloka">सोमा॑पूषणा॒वव॑तं॒ धियं॑ मे यु॒वाभ्यां॒ विश्वा॒ पृत॑ना जयेम॥ २<span class="rvts2">.</span>०४०<span class="rvts2">.</span>०५</p>
<p class="Shloka">धियं॑ पू॒षा जि॑न्वतु विश्वमि॒न्वो र॒यिं सोमो॑ रयि॒पति॑र्दधातु।</p>
<p class="Shloka">अव॑तु दे॒व्यदि॑तिरन॒र्वा बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०४०<span class="rvts2">.</span>०६</p>
<p class="Sub-Heading">सूक्त</p>
<p class="Shloka">वायो॒ ये ते॑ सह॒स्रिणो॒ रथा॑स॒स्तेभि॒रा ग॑हि।</p>
<p class="Shloka">नि॒युत्वा॒न्सोम॑पीतये॥ २<span class="rvts2">.</span>०४१<span class="rvts2">.</span>०१</p>
<p class="Shloka">नि॒युत्वा॑न्वाय॒वा ग॑ह्य॒यं शु॒क्रो अ॑यामि ते।</p>
<p class="Shloka">गन्ता॑सि सुन्व॒तो गृ॒हम्॥ २<span class="rvts2">.</span>०४१<span class="rvts2">.</span>०२</p>
<p class="Shloka">शु॒क्रस्या॒द्य गवा॑शिर॒ इन्द्र॑वायू नि॒युत्व॑तः।</p>
<p class="Shloka">आ या॑तं॒ पिब॑तं नरा॥ २<span class="rvts2">.</span>०४१<span class="rvts2">.</span>०३</p>
<p class="Shloka">अ॒यं वां॑ मित्रावरुणा सु॒तः सोम॑ ऋतावृधा।</p>
<p class="Shloka">ममेदि॒ह श्रु॑तं॒ हव॑म्॥ २<span class="rvts2">.</span>०४१<span class="rvts2">.</span>०४</p>
<p class="Shloka">राजा॑ना॒वन॑भिद्रुहा ध्रु॒वे सद॑स्युत्त॒मे।</p>
<p class="Shloka">स॒हस्र॑स्थूण आसाते॥ २<span class="rvts2">.</span>०४१<span class="rvts2">.</span>०५</p>
<p class="Shloka">ता स॒म्राजा॑ घृ॒तासु॑ती आदि॒त्या दानु॑न॒स्पती॑।</p>
<p class="Shloka">सचे॑ते॒ अन॑वह्वरम्॥ २<span class="rvts2">.</span>०४१<span class="rvts2">.</span>०६</p>
<p class="Shloka">गोम॑दू॒ षु ना॑स॒त्याश्वा॑वद्यातमश्विना।</p>
<p class="Shloka">व॒र्ती रु॑द्रा नृ॒पाय्य॑म्॥ २<span class="rvts2">.</span>०४१<span class="rvts2">.</span>०७</p>
<p class="Shloka">न यत्परो॒ नान्त॑र आद॒धर्ष॑द्वृषण्वसू।</p>
<p class="Shloka">दु॒शंसो॒ मर्त्यो॑ रि॒पुः॥ २<span class="rvts2">.</span>०४१<span class="rvts2">.</span>०८</p>
<p class="Shloka">ता न॒ आ वो॑ळ्हमश्विना र॒यिं पि॒शङ्ग॑संदृशम्।</p>
<p class="Shloka">धिष्ण्या॑ वरिवो॒विद॑म्॥ २<span class="rvts2">.</span>०४१<span class="rvts2">.</span>०९</p>
<p class="Shloka">इन्द्रो॑ अ॒ङ्ग म॒हद्भ॒यम॒भी षदप॑ चुच्यवत्।</p>
<p class="Shloka">स हि स्थि॒रो विच॑र्षणिः॥ २<span class="rvts2">.</span>०४१<span class="rvts2">.</span>१०</p>
<p class="Shloka">इन्द्र॑श्च मृ॒ळया॑ति नो॒ न न॑ प॒श्चाद॒घं न॑शत्।</p>
<p class="Shloka">भ॒द्रं भ॑वाति नः पु॒रः॥ २<span class="rvts2">.</span>०४१<span class="rvts2">.</span>११</p>
<p class="Shloka">इन्द्र॒ आशा॑भ्य॒स्परि॒ सर्वा॑भ्यो॒ अभ॑यं करत्।</p>
<p class="Shloka">जेता॒ शत्रू॒न्विच॑र्षणिः॥ २<span class="rvts2">.</span>०४१<span class="rvts2">.</span>१२</p>
<p class="Shloka">विश्वे॑ देवास॒ आ ग॑त शृणु॒ता म॑ इ॒मं हव॑म्।</p>
<p class="Shloka">एदं ब॒र्हिर्नि षी॑दत॥ २<span class="rvts2">.</span>०४१<span class="rvts2">.</span>१३</p>
<p class="Shloka">ती॒व्रो वो॒ मधु॑माँ अ॒यं शु॒नहो॑त्रेषु मत्स॒रः।</p>
<p class="Shloka">ए॒तं पि॑बत॒ काम्य॑म्॥ २<span class="rvts2">.</span>०४१<span class="rvts2">.</span>१४</p>
<p class="Shloka">इन्द्र॑ज्येष्ठा॒ मरु॑द्गणा॒ देवा॑स॒ पूष॑रातयः।</p>
<p class="Shloka">विश्वे॒ मम॑ श्रुता॒ हव॑म्॥ २<span class="rvts2">.</span>०४१<span class="rvts2">.</span>१५</p>
<p class="Shloka">अम्बि॑तमे॒ नदी॑तमे॒ देवि॑तमे॒ सर॑स्वति।</p>
<p class="Shloka">अ॒प्र॒श॒स्ता इ॑व स्मसि॒ प्रश॑स्तिमम्ब नस्कृधि॥ २<span class="rvts2">.</span>०४१<span class="rvts2">.</span>१६</p>
<p class="Shloka">त्वे विश्वा॑ सरस्वति श्रि॒तायूं॑षि दे॒व्याम्।</p>
<p class="Shloka">शु॒नहो॑त्रेषु मत्स्व प्र॒जां दे॑वि दिदिड्ढि नः॥ २<span class="rvts2">.</span>०४१<span class="rvts2">.</span>१७</p>
<p class="Shloka">इ॒मा ब्रह्म॑ सरस्वति जु॒षस्व॑ वाजिनीवति।</p>
<p class="Shloka">या ते॒ मन्म॑ गृत्सम॒दा ऋ॑तावरि प्रि॒या दे॒वेषु॒ जुह्व॑ति॥ २<span class="rvts2">.</span>०४१<span class="rvts2">.</span>१८</p>
<p class="Shloka">प्रेतां॑ य॒ज्ञस्य॑ श॒म्भुवा॑ यु॒वामिदा वृ॑णीमहे।</p>
<p class="Shloka">अ॒ग्निं च॑ हव्य॒वाह॑नम्॥ २<span class="rvts2">.</span>०४१<span class="rvts2">.</span>१९</p>
<p class="Shloka">द्यावा॑ नः पृथि॒वी इ॒मं सि॒ध्रम॒द्य दि॑वि॒स्पृश॑म्।</p>
<p class="Shloka">य॒ज्ञं दे॒वेषु॑ यच्छताम्॥ २<span class="rvts2">.</span>०४१<span class="rvts2">.</span>२०</p>
<p class="Shloka">आ वा॑मु॒पस्थ॑मद्रुहा दे॒वाः सी॑दन्तु य॒ज्ञिया॑।</p>
<p class="Shloka">इ॒हाद्य सोम॑पीतये॥ २<span class="rvts2">.</span>०४१<span class="rvts2">.</span>२१</p>
<p class="Sub-Heading">सूक्त</p>
<p class="Shloka">कनि॑क्रदज्ज॒नुषं॑ प्रब्रुवा॒ण इय॑र्ति॒ वाच॑मरि॒तेव॒ नाव॑म्।</p>
<p class="Shloka">सु॒म॒ङ्गल॑श्च शकुने॒ भवा॑सि॒ मा त्वा॒ का चि॑दभि॒भा विश्व्या॑ विदत्॥ २<span class="rvts2">.</span>०४२<span class="rvts2">.</span>०१</p>
<p class="Shloka">मा त्वा॑ श्ये॒न उद्व॑धी॒न्मा सु॑प॒र्णो मा त्वा॑ विद॒दिषु॑मान्वी॒रो अस्ता॑।</p>
<p class="Shloka">पित्र्या॒मनु॑ प्र॒दिशं॒ कनि॑क्रदत्सुम॒ङ्गलो॑ भद्रवा॒दी व॑दे॒ह॥ २<span class="rvts2">.</span>०४२<span class="rvts2">.</span>०२</p>
<p class="Shloka">अव॑ क्रन्द दक्षिण॒तो गृ॒हाणां॑ सुम॒ङ्गलो॑ भद्रवा॒दी श॑कुन्ते।</p>
<p class="Shloka">मा न॑ स्ते॒न ई॑शत॒ माघशं॑सो बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०४२<span class="rvts2">.</span>०३</p>
<p class="Sub-Heading">सूक्त</p>
<p class="Shloka">प्र॒द॒क्षि॒णिद॒भि गृ॑णन्ति का॒रवो॒ वयो॒ वद॑न्त ऋतु॒था श॒कुन्त॑यः।</p>
<p class="Shloka">उ॒भे वाचौ॑ वदति साम॒गा इ॑व गाय॒त्रं च॒ त्रैष्टु॑भं॒ चानु॑ राजति॥ २<span class="rvts2">.</span>०४३<span class="rvts2">.</span>०१</p>
<p class="Shloka">उ॒द्गा॒तेव॑ शकुने॒ साम॑ गायसि ब्रह्मपु॒त्र इ॑व॒ सव॑नेषु शंससि।</p>
<p class="Shloka">वृषे॑व वा॒जी शिशु॑मतीर॒पीत्या॑ स॒र्वतो॑ नः शकुने भ॒द्रमा व॑द वि॒श्वतो॑ नः शकुने॒ पुण्य॒मा व॑द॥ २<span class="rvts2">.</span>०४३<span class="rvts2">.</span>०२</p>
<p class="Shloka">आ॒वदँ॒स्त्वं श॑कुने भ॒द्रमा व॑द तू॒ष्णीमासी॑नः सुम॒तिं चि॑किद्धि नः।</p>
<p class="Shloka">यदु॒त्पत॒न्वद॑सि कर्क॒रिर्य॑था बृ॒हद्व॑देम वि॒दथे॑ सु॒वीरा॑॥ २<span class="rvts2">.</span>०४३<span class="rvts2">.</span>०३</p>
     
     
     
     
     
     
     
<p class="Heading">॥ ऋग्वेदः मण्डलं ३॥</p>
<p class="Sub-Heading">सूक्त</p>
<p class="">॥ ऋग्वेदः मण्डलं ३॥</p>
<p class="Shloka">सोम॑स्य मा त॒वसं॒ वक्ष्य॑ग्ने॒ वह्निं॑ चकर्थ वि॒दथे॒ यज॑ध्यै।</p>
<p class="Shloka">दे॒वाँ अच्छा॒ दीद्य॑द्यु॒ञ्जे अद्रिं॑ शमा॒ये अ॑ग्ने त॒न्वं॑ जुषस्व॥ ३<span class="rvts2">.</span>००१<span class="rvts2">.</span>०१</p>
<p class="Shloka">प्राञ्चं॑ य॒ज्ञं च॑कृम॒ वर्ध॑तां॒ गीः स॒मिद्भि॑र॒ग्निं नम॑सा दुवस्यन्।</p>
<p class="Shloka">दि॒वः श॑शासुर्वि॒दथा॑ कवी॒नां गृत्सा॑य चित्त॒वसे॑ गा॒तुमी॑षुः॥ ३<span class="rvts2">.</span>००१<span class="rvts2">.</span>०२</p>
<p class="Shloka">मयो॑ दधे॒ मेधि॑रः पू॒तद॑क्षो दि॒वः सु॒बन्धु॑र्ज॒नुषा॑ पृथि॒व्याः।</p>
<p class="Shloka">अवि॑न्दन्नु दर्श॒तम॒प्स्व१न्तर्दे॒वासो॑ अ॒ग्निम॒पसि॒ स्वसॄ॑णाम्॥ ३<span class="rvts2">.</span>००१<span class="rvts2">.</span>०३</p>
<p class="Shloka">अव॑र्धयन्सु॒भगं॑ स॒प्त य॒ह्वीः श्वे॒तं ज॑ज्ञा॒नम॑रु॒षं म॑हि॒त्वा।</p>
<p class="Shloka">शिशुं॒ न जा॒तम॒भ्या॑रु॒रश्वा॑ दे॒वासो॑ अ॒ग्निं जनि॑मन्वपुष्यन्॥ ३<span class="rvts2">.</span>००१<span class="rvts2">.</span>०४</p>
<p class="Shloka">शु॒क्रेभि॒रङ्गै॒ रज॑ आतत॒न्वान्क्रतुं॑ पुना॒नः क॒विभि॑ प॒वित्रै॑।</p>
<p class="Shloka">शो॒चिर्वसा॑न॒ पर्यायु॑र॒पां श्रियो॑ मिमीते बृह॒तीरनू॑नाः॥ ३<span class="rvts2">.</span>००१<span class="rvts2">.</span>०५</p>
<p class="Shloka">व॒व्राजा॑ सी॒मन॑दती॒रद॑ब्धा दि॒वो य॒ह्वीरव॑साना॒ अन॑ग्नाः।</p>
<p class="Shloka">सना॒ अत्र॑ युव॒तय॒ सयो॑नी॒रेकं॒ गर्भं॑ दधिरे स॒प्त वाणी॑॥ ३<span class="rvts2">.</span>००१<span class="rvts2">.</span>०६</p>
<p class="Shloka">स्ती॒र्णा अ॑स्य सं॒हतो॑ वि॒श्वरू॑पा घृ॒तस्य॒ योनौ॑ स्र॒वथे॒ मधू॑नाम्।</p>
<p class="Shloka">अस्थु॒रत्र॑ धे॒नव॒ पिन्व॑माना म॒ही द॒स्मस्य॑ मा॒तरा॑ समी॒ची॥ ३<span class="rvts2">.</span>००१<span class="rvts2">.</span>०७</p>
<p class="Shloka">ब॒भ्रा॒णः सू॑नो सहसो॒ व्य॑द्यौ॒द्दधा॑नः शु॒क्रा र॑भ॒सा वपूं॑षि।</p>
<p class="Shloka">श्चोत॑न्ति॒ धारा॒ मधु॑नो घृ॒तस्य॒ वृषा॒ यत्र॑ वावृ॒धे काव्ये॑न॥ ३<span class="rvts2">.</span>००१<span class="rvts2">.</span>०८</p>
<p class="Shloka">पि॒तुश्चि॒दूध॑र्ज॒नुषा॑ विवेद॒ व्य॑स्य॒ धारा॑ असृज॒द्वि धेना॑।</p>
<p class="Shloka">गुहा॒ चर॑न्तं॒ सखि॑भिः शि॒वेभि॑र्दि॒वो य॒ह्वीभि॒र्न गुहा॑ बभूव॥ ३<span class="rvts2">.</span>००१<span class="rvts2">.</span>०९</p>
<p class="Shloka">पि॒तुश्च॒ गर्भं॑ जनि॒तुश्च॑ बभ्रे पू॒र्वीरेको॑ अधय॒त्पीप्या॑नाः।</p>
<p class="Shloka">वृष्णे॑ स॒पत्नी॒ शुच॑ये॒ सब॑न्धू उ॒भे अ॑स्मै मनु॒ष्ये॒३ नि पा॑हि॥ ३<span class="rvts2">.</span>००१<span class="rvts2">.</span>१०</p>
<p class="Shloka">उ॒रौ म॒हाँ अ॑निबा॒धे व॑व॒र्धापो॑ अ॒ग्निं य॒शस॒ सं हि पू॒र्वीः।</p>
<p class="Shloka">ऋ॒तस्य॒ योना॑वशय॒द्दमू॑ना जामी॒नाम॒ग्निर॒पसि॒ स्वसॄ॑णाम्॥ ३<span class="rvts2">.</span>००१<span class="rvts2">.</span>११</p>
<p class="Shloka">अ॒क्रो न ब॒भ्रिः स॑मि॒थे म॒हीनां॑ दिदृ॒क्षेय॑ सू॒नवे॒ भाऋ॑जीकः।</p>
<p class="Shloka">उदु॒स्रिया॒ जनि॑ता॒ यो ज॒जाना॒पां गर्भो॒ नृत॑मो य॒ह्वो अ॒ग्निः॥ ३<span class="rvts2">.</span>००१<span class="rvts2">.</span>१२</p>
<p class="Shloka">अ॒पां गर्भं॑ दर्श॒तमोष॑धीनां॒ वना॑ जजान सु॒भगा॒ विरू॑पम्।</p>
<p class="Shloka">दे॒वास॑श्चि॒न्मन॑सा॒ सं हि ज॒ग्मुः पनि॑ष्ठं जा॒तं त॒वसं॑ दुवस्यन्॥ ३<span class="rvts2">.</span>००१<span class="rvts2">.</span>१३</p>
<p class="Shloka">बृ॒हन्त॒ इद्भा॒नवो॒ भाऋ॑जीकम॒ग्निं स॑चन्त वि॒द्युतो॒ न शु॒क्राः।</p>
<p class="Shloka">गुहे॑व वृ॒द्धं सद॑सि॒ स्वे अ॒न्तर॑पा॒र ऊ॒र्वे अ॒मृतं॒ दुहा॑नाः॥ ३<span class="rvts2">.</span>००१<span class="rvts2">.</span>१४</p>
<p class="Shloka">ईळे॑ च त्वा॒ यज॑मानो ह॒विर्भि॒रीळे॑ सखि॒त्वं सु॑म॒तिं निका॑मः।</p>
<p class="Shloka">दे॒वैरवो॑ मिमीहि॒ सं ज॑रि॒त्रे रक्षा॑ च नो॒ दम्ये॑भि॒रनी॑कैः॥ ३<span class="rvts2">.</span>००१<span class="rvts2">.</span>१५</p>
<p class="Shloka">उ॒प॒क्षे॒तार॒स्तव॑ सुप्रणी॒तेऽग्ने॒ विश्वा॑नि॒ धन्या॒ दधा॑नाः।</p>
<p class="Shloka">सु॒रेत॑सा॒ श्रव॑सा॒ तुञ्ज॑माना अ॒भि ष्या॑म पृतना॒यूँरदे॑वान्॥ ३<span class="rvts2">.</span>००१<span class="rvts2">.</span>१६</p>
<p class="Shloka">आ दे॒वाना॑मभवः के॒तुर॑ग्ने म॒न्द्रो विश्वा॑नि॒ काव्या॑नि वि॒द्वान्।</p>
<p class="Shloka">प्रति॒ मर्ताँ॑ अवासयो॒ दमू॑ना॒ अनु॑ दे॒वान्र॑थि॒रो या॑सि॒ साध॑न्॥ ३<span class="rvts2">.</span>००१<span class="rvts2">.</span>१७</p>
<p class="Shloka">नि दु॑रो॒णे अ॒मृतो॒ मर्त्या॑नां॒ राजा॑ ससाद वि॒दथा॑नि॒ साध॑न्।</p>
<p class="Shloka">घृ॒तप्र॑तीक उर्वि॒या व्य॑द्यौद॒ग्निर्विश्वा॑नि॒ काव्या॑नि वि॒द्वान्॥ ३<span class="rvts2">.</span>००१<span class="rvts2">.</span>१८</p>
<p class="Shloka">आ नो॑ गहि स॒ख्येभि॑ शि॒वेभि॑र्म॒हान्म॒हीभि॑रू॒तिभि॑ सर॒ण्यन्।</p>
<p class="Shloka">अ॒स्मे र॒यिं ब॑हु॒लं संत॑रुत्रं सु॒वाचं॑ भा॒गं य॒शसं॑ कृधी नः॥ ३<span class="rvts2">.</span>००१<span class="rvts2">.</span>१९</p>
<p class="Shloka">ए॒ता ते॑ अग्ने॒ जनि॑मा॒ सना॑नि॒ प्र पू॒र्व्याय॒ नूत॑नानि वोचम्।</p>
<p class="Shloka">म॒हान्ति॒ वृष्णे॒ सव॑ना कृ॒तेमा जन्म॑ञ्जन्म॒न्निहि॑तो जा॒तवे॑दाः॥ ३<span class="rvts2">.</span>००१<span class="rvts2">.</span>२०</p>
<p class="Shloka">जन्म॑ञ्जन्म॒न्निहि॑तो जा॒तवे॑दा वि॒श्वामि॑त्रेभिरिध्यते॒ अज॑स्रः।</p>
<p class="Shloka">तस्य॑ व॒यं सु॑म॒तौ य॒ज्ञिय॒स्यापि॑ भ॒द्रे सौ॑मन॒से स्या॑म॥ ३<span class="rvts2">.</span>००१<span class="rvts2">.</span>२१</p>
<p class="Shloka">इ॒मं य॒ज्ञं स॑हसाव॒न्त्वं नो॑ देव॒त्रा धे॑हि सुक्रतो॒ ररा॑णः।</p>
<p class="Shloka">प्र यं॑सि होतर्बृह॒तीरिषो॒ नोऽग्ने॒ महि॒ द्रवि॑ण॒मा य॑जस्व॥ ३<span class="rvts2">.</span>००१<span class="rvts2">.</span>२२</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>००१<span class="rvts2">.</span>२३</p>
<p class="Sub-Heading">सूक्त</p>
<p class="Shloka">वै॒श्वा॒न॒राय॑ धि॒षणा॑मृता॒वृधे॑ घृ॒तं न पू॒तम॒ग्नये॑ जनामसि।</p>
<p class="Shloka">द्वि॒ता होता॑रं॒ मनु॑षश्च वा॒घतो॑ धि॒या रथं॒ न कुलि॑श॒ समृ॑ण्वति॥ ३<span class="rvts2">.</span>००२<span class="rvts2">.</span>०१</p>
<p class="Shloka">स रो॑चयज्ज॒नुषा॒ रोद॑सी उ॒भे स मा॒त्रोर॑भवत्पु॒त्र ईड्य॑।</p>
<p class="Shloka">ह॒व्य॒वाळ॒ग्निर॒जर॒श्चनो॑हितो दू॒ळभो॑ वि॒शामति॑थिर्वि॒भाव॑सुः॥ ३<span class="rvts2">.</span>००२<span class="rvts2">.</span>०२</p>
<p class="Shloka">क्रत्वा॒ दक्ष॑स्य॒ तरु॑षो॒ विध॑र्मणि दे॒वासो॑ अ॒ग्निं ज॑नयन्त॒ चित्ति॑भिः।</p>
<p class="Shloka">रु॒रु॒चा॒नं भा॒नुना॒ ज्योति॑षा म॒हामत्यं॒ न वाजं॑ सनि॒ष्यन्नुप॑ ब्रुवे॥ ३<span class="rvts2">.</span>००२<span class="rvts2">.</span>०३</p>
<p class="Shloka">आ म॒न्द्रस्य॑ सनि॒ष्यन्तो॒ वरे॑ण्यं वृणी॒महे॒ अह्र॑यं॒ वाज॑मृ॒ग्मिय॑म्।</p>
<p class="Shloka">रा॒तिं भृगू॑णामु॒शिजं॑ क॒विक्र॑तुम॒ग्निं राज॑न्तं दि॒व्येन॑ शो॒चिषा॑॥ ३<span class="rvts2">.</span>००२<span class="rvts2">.</span>०४</p>
<p class="Shloka">अ॒ग्निं सु॒म्नाय॑ दधिरे पु॒रो जना॒ वाज॑श्रवसमि॒ह वृ॒क्तब॑र्हिषः।</p>
<p class="Shloka">य॒तस्रु॑चः सु॒रुचं॑ वि॒श्वदे॑व्यं रु॒द्रं य॒ज्ञानां॒ साध॑दिष्टिम॒पसा॑म्॥ ३<span class="rvts2">.</span>००२<span class="rvts2">.</span>०५</p>
<p class="Shloka">पाव॑कशोचे॒ तव॒ हि क्षयं॒ परि॒ होत॑र्य॒ज्ञेषु॑ वृ॒क्तब॑र्हिषो॒ नर॑।</p>
<p class="Shloka">अग्ने॒ दुव॑ इ॒च्छमा॑नास॒ आप्य॒मुपा॑सते॒ द्रवि॑णं धेहि॒ तेभ्य॑॥ ३<span class="rvts2">.</span>००२<span class="rvts2">.</span>०६</p>
<p class="Shloka">आ रोद॑सी अपृण॒दा स्व॑र्म॒हज्जा॒तं यदे॑नम॒पसो॒ अधा॑रयन्।</p>
<p class="Shloka">सो अ॑ध्व॒राय॒ परि॑ णीयते क॒विरत्यो॒ न वाज॑सातये॒ चनो॑हितः॥ ३<span class="rvts2">.</span>००२<span class="rvts2">.</span>०७</p>
<p class="Shloka">न॒म॒स्यत॑ ह॒व्यदा॑तिं स्वध्व॒रं दु॑व॒स्यत॒ दम्यं॑ जा॒तवे॑दसम्।</p>
<p class="Shloka">र॒थीरृ॒तस्य॑ बृह॒तो विच॑र्षणिर॒ग्निर्दे॒वाना॑मभवत्पु॒रोहि॑तः॥ ३<span class="rvts2">.</span>००२<span class="rvts2">.</span>०८</p>
<p class="Shloka">ति॒स्रो य॒ह्वस्य॑ स॒मिध॒ परि॑ज्मनो॒ऽग्नेर॑पुनन्नु॒शिजो॒ अमृ॑त्यवः।</p>
<p class="Shloka">तासा॒मेका॒मद॑धु॒र्मर्त्ये॒ भुज॑मु लो॒कमु॒ द्वे उप॑ जा॒मिमी॑यतुः॥ ३<span class="rvts2">.</span>००२<span class="rvts2">.</span>०९</p>
<p class="Shloka">वि॒शां क॒विं वि॒श्पतिं॒ मानु॑षी॒रिष॒ सं सी॑मकृण्व॒न्स्वधि॑तिं॒ न तेज॑से।</p>
<p class="Shloka">स उ॒द्वतो॑ नि॒वतो॑ याति॒ वेवि॑ष॒त्स गर्भ॑मे॒षु भुव॑नेषु दीधरत्॥ ३<span class="rvts2">.</span>००२<span class="rvts2">.</span>१०</p>
<p class="Shloka">स जि॑न्वते ज॒ठरे॑षु प्रजज्ञि॒वान्वृषा॑ चि॒त्रेषु॒ नान॑द॒न्न सिं॒हः।</p>
<p class="Shloka">वै॒श्वा॒न॒रः पृ॑थु॒पाजा॒ अम॑र्त्यो॒ वसु॒ रत्ना॒ दय॑मानो॒ वि दा॒शुषे॑॥ ३<span class="rvts2">.</span>००२<span class="rvts2">.</span>११</p>
<p class="Shloka">वै॒श्वा॒न॒रः प्र॒त्नथा॒ नाक॒मारु॑हद्दि॒वस्पृ॒ष्ठं भन्द॑मानः सु॒मन्म॑भिः।</p>
<p class="Shloka">स पू॑र्व॒वज्ज॒नय॑ञ्ज॒न्तवे॒ धनं॑ समा॒नमज्मं॒ पर्ये॑ति॒ जागृ॑विः॥ ३<span class="rvts2">.</span>००२<span class="rvts2">.</span>१२</p>
<p class="Shloka">ऋ॒तावा॑नं य॒ज्ञियं॒ विप्र॑मु॒क्थ्य१मा यं द॒धे मा॑त॒रिश्वा॑ दि॒वि क्षय॑म्।</p>
<p class="Shloka">तं चि॒त्रया॑मं॒ हरि॑केशमीमहे सुदी॒तिम॒ग्निं सु॑वि॒ताय॒ नव्य॑से॥ ३<span class="rvts2">.</span>००२<span class="rvts2">.</span>१३</p>
<p class="Shloka">शुचिं॒ न याम॑न्निषि॒रं स्व॒र्दृशं॑ के॒तुं दि॒वो रो॑चन॒स्थामु॑ष॒र्बुध॑म्।</p>
<p class="Shloka">अ॒ग्निं मू॒र्धानं॑ दि॒वो अप्र॑तिष्कुतं॒ तमी॑महे॒ नम॑सा वा॒जिनं॑ बृ॒हत्॥ ३<span class="rvts2">.</span>००२<span class="rvts2">.</span>१४</p>
<p class="Shloka">म॒न्द्रं होता॑रं॒ शुचि॒मद्व॑याविनं॒ दमू॑नसमु॒क्थ्यं॑ वि॒श्वच॑र्षणिम्।</p>
<p class="Shloka">रथं॒ न चि॒त्रं वपु॑षाय दर्श॒तं मनु॑र्हितं॒ सद॒मिद्रा॒य ई॑महे॥ ३<span class="rvts2">.</span>००२<span class="rvts2">.</span>१५</p>
<p class="Sub-Heading">सूक्त</p>
<p class="Shloka">वै॒श्वा॒न॒राय॑ पृथु॒पाज॑से॒ विपो॒ रत्ना॑ विधन्त ध॒रुणे॑षु॒ गात॑वे।</p>
<p class="Shloka">अ॒ग्निर्हि दे॒वाँ अ॒मृतो॑ दुव॒स्यत्यथा॒ धर्मा॑णि स॒नता॒ न दू॑दुषत्॥ ३<span class="rvts2">.</span>००३<span class="rvts2">.</span>०१</p>
<p class="Shloka">अ॒न्तर्दू॒तो रोद॑सी द॒स्म ई॑यते॒ होता॒ निष॑त्तो॒ मनु॑षः पु॒रोहि॑तः।</p>
<p class="Shloka">क्षयं॑ बृ॒हन्तं॒ परि॑ भूषति॒ द्युभि॑र्दे॒वेभि॑र॒ग्निरि॑षि॒तो धि॒याव॑सुः॥ ३<span class="rvts2">.</span>००३<span class="rvts2">.</span>०२</p>
<p class="Shloka">के॒तुं य॒ज्ञानां॑ वि॒दथ॑स्य॒ साध॑नं॒ विप्रा॑सो अ॒ग्निं म॑हयन्त॒ चित्ति॑भिः।</p>
<p class="Shloka">अपां॑सि॒ यस्मि॒न्नधि॑ संद॒धुर्गिर॒स्तस्मि॑न्सु॒म्नानि॒ यज॑मान॒ आ च॑के॥ ३<span class="rvts2">.</span>००३<span class="rvts2">.</span>०३</p>
<p class="Shloka">पि॒ता य॒ज्ञाना॒मसु॑रो विप॒श्चितां॑ वि॒मान॑म॒ग्निर्व॒युनं॑ च वा॒घता॑म्।</p>
<p class="Shloka">आ वि॑वेश॒ रोद॑सी॒ भूरि॑वर्पसा पुरुप्रि॒यो भ॑न्दते॒ धाम॑भिः क॒विः॥ ३<span class="rvts2">.</span>००३<span class="rvts2">.</span>०४</p>
<p class="Shloka">च॒न्द्रम॒ग्निं च॒न्द्रर॑थं॒ हरि॑व्रतं वैश्वान॒रम॑प्सु॒षदं॑ स्व॒र्विद॑म्।</p>
<p class="Shloka">वि॒गा॒हं तूर्णिं॒ तवि॑षीभि॒रावृ॑तं॒ भूर्णिं॑ दे॒वास॑ इ॒ह सु॒श्रियं॑ दधुः॥ ३<span class="rvts2">.</span>००३<span class="rvts2">.</span>०५</p>
<p class="Shloka">अ॒ग्निर्दे॒वेभि॒र्मनु॑षश्च ज॒न्तुभि॑स्तन्वा॒नो य॒ज्ञं पु॑रु॒पेश॑सं धि॒या।</p>
<p class="Shloka">र॒थीर॒न्तरी॑यते॒ साध॑दिष्टिभिर्जी॒रो दमू॑ना अभिशस्ति॒चात॑नः॥ ३<span class="rvts2">.</span>००३<span class="rvts2">.</span>०६</p>
<p class="Shloka">अग्ने॒ जर॑स्व स्वप॒त्य आयु॑न्यू॒र्जा पि॑न्वस्व॒ समिषो॑ दिदीहि नः।</p>
<p class="Shloka">वयां॑सि जिन्व बृह॒तश्च॑ जागृव उ॒शिग्दे॒वाना॒मसि॑ सु॒क्रतु॑र्वि॒पाम्॥ ३<span class="rvts2">.</span>००३<span class="rvts2">.</span>०७</p>
<p class="Shloka">वि॒श्पतिं॑ य॒ह्वमति॑थिं॒ नर॒ सदा॑ य॒न्तारं॑ धी॒नामु॒शिजं॑ च वा॒घता॑म्।</p>
<p class="Shloka">अ॒ध्व॒राणां॒ चेत॑नं जा॒तवे॑दसं॒ प्र शं॑सन्ति॒ नम॑सा जू॒तिभि॑र्वृ॒धे॥ ३<span class="rvts2">.</span>००३<span class="rvts2">.</span>०८</p>
<p class="Shloka">वि॒भावा॑ दे॒वः सु॒रण॒ परि॑ क्षि॒तीर॒ग्निर्ब॑भूव॒ शव॑सा सु॒मद्र॑थः।</p>
<p class="Shloka">तस्य॑ व्र॒तानि॑ भूरिपो॒षिणो॑ व॒यमुप॑ भूषेम॒ दम॒ आ सु॑वृ॒क्तिभि॑॥ ३<span class="rvts2">.</span>००३<span class="rvts2">.</span>०९</p>
<p class="Shloka">वैश्वा॑नर॒ तव॒ धामा॒न्या च॑के॒ येभि॑ स्व॒र्विदभ॑वो विचक्षण।</p>
<p class="Shloka">जा॒त आपृ॑णो॒ भुव॑नानि॒ रोद॑सी॒ अग्ने॒ ता विश्वा॑ परि॒भूर॑सि॒ त्मना॑॥ ३<span class="rvts2">.</span>००३<span class="rvts2">.</span>१०</p>
<p class="Shloka">वै॒श्वा॒न॒रस्य॑ दं॒सना॑भ्यो बृ॒हदरि॑णा॒देक॑ स्वप॒स्यया॑ क॒विः।</p>
<p class="Shloka">उ॒भा पि॒तरा॑ म॒हय॑न्नजायता॒ग्निर्द्यावा॑पृथि॒वी भूरि॑रेतसा॥ ३<span class="rvts2">.</span>००३<span class="rvts2">.</span>११</p>
<p class="Sub-Heading">सूक्त</p>
<p class="Shloka">स॒मित्स॑मित्सु॒मना॑ बोध्य॒स्मे शु॒चाशु॑चा सुम॒तिं रा॑सि॒ वस्व॑।</p>
<p class="Shloka">आ दे॑व दे॒वान्य॒जथा॑य वक्षि॒ सखा॒ सखी॑न्सु॒मना॑ यक्ष्यग्ने॥ ३<span class="rvts2">.</span>००४<span class="rvts2">.</span>०१</p>
<p class="Shloka">यं दे॒वास॒स्त्रिरह॑न्ना॒यज॑न्ते दि॒वेदि॑वे॒ वरु॑णो मि॒त्रो अ॒ग्निः।</p>
<p class="Shloka">सेमं य॒ज्ञं मधु॑मन्तं कृधी न॒स्तनू॑नपाद्घृ॒तयो॑निं वि॒धन्त॑म्॥ ३<span class="rvts2">.</span>००४<span class="rvts2">.</span>०२</p>
<p class="Shloka">प्र दीधि॑तिर्वि॒श्ववा॑रा जिगाति॒ होता॑रमि॒ळः प्र॑थ॒मं यज॑ध्यै।</p>
<p class="Shloka">अच्छा॒ नमो॑भिर्वृष॒भं व॒न्दध्यै॒ स दे॒वान्य॑क्षदिषि॒तो यजी॑यान्॥ ३<span class="rvts2">.</span>००४<span class="rvts2">.</span>०३</p>
<p class="Shloka">ऊ॒र्ध्वो वां॑ गा॒तुर॑ध्व॒रे अ॑कार्यू॒र्ध्वा शो॒चींषि॒ प्रस्थि॑ता॒ रजां॑सि।</p>
<p class="Shloka">दि॒वो वा॒ नाभा॒ न्य॑सादि॒ होता॑ स्तृणी॒महि॑ दे॒वव्य॑चा॒ वि ब॒र्हिः॥ ३<span class="rvts2">.</span>००४<span class="rvts2">.</span>०४</p>
<p class="Shloka">स॒प्त हो॒त्राणि॒ मन॑सा वृणा॒ना इन्व॑न्तो॒ विश्वं॒ प्रति॑ यन्नृ॒तेन॑।</p>
<p class="Shloka">नृ॒पेश॑सो वि॒दथे॑षु॒ प्र जा॒ता अ॒भी॒३मं य॒ज्ञं वि च॑रन्त पू॒र्वीः॥ ३<span class="rvts2">.</span>००४<span class="rvts2">.</span>०५</p>
<p class="Shloka">आ भन्द॑माने उ॒षसा॒ उपा॑के उ॒त स्म॑येते त॒न्वा॒३ विरू॑पे।</p>
<p class="Shloka">यथा॑ नो मि॒त्रो वरु॑णो॒ जुजो॑ष॒दिन्द्रो॑ म॒रुत्वाँ॑ उ॒त वा॒ महो॑भिः॥ ३<span class="rvts2">.</span>००४<span class="rvts2">.</span>०६</p>
<p class="Shloka">दैव्या॒ होता॑रा प्रथ॒मा न्यृ॑ञ्जे स॒प्त पृ॒क्षास॑ स्व॒धया॑ मदन्ति।</p>
<p class="Shloka">ऋ॒तं शंस॑न्त ऋ॒तमित्त आ॑हु॒रनु॑ व्र॒तं व्र॑त॒पा दीध्या॑नाः॥ ३<span class="rvts2">.</span>००४<span class="rvts2">.</span>०७</p>
<p class="Shloka">आ भार॑ती॒ भार॑तीभिः स॒जोषा॒ इळा॑ दे॒वैर्म॑नु॒ष्ये॑भिर॒ग्निः।</p>
<p class="Shloka">सर॑स्वती सारस्व॒तेभि॑र॒र्वाक्ति॒स्रो दे॒वीर्ब॒र्हिरेदं स॑दन्तु॥ ३<span class="rvts2">.</span>००४<span class="rvts2">.</span>०८</p>
<p class="Shloka">तन्न॑स्तु॒रीप॒मध॑ पोषयि॒त्नु देव॑ त्वष्ट॒र्वि र॑रा॒णः स्य॑स्व।</p>
<p class="Shloka">यतो॑ वी॒रः क॑र्म॒ण्य॑ सु॒दक्षो॑ यु॒क्तग्रा॑वा॒ जाय॑ते दे॒वका॑मः॥ ३<span class="rvts2">.</span>००४<span class="rvts2">.</span>०९</p>
<p class="Shloka">वन॑स्प॒तेऽव॑ सृ॒जोप॑ दे॒वान॒ग्निर्ह॒विः श॑मि॒ता सू॑दयाति।</p>
<p class="Shloka">सेदु॒ होता॑ स॒त्यत॑रो यजाति॒ यथा॑ दे॒वानां॒ जनि॑मानि॒ वेद॑॥ ३<span class="rvts2">.</span>००४<span class="rvts2">.</span>१०</p>
<p class="Shloka">आ या॑ह्यग्ने समिधा॒नो अ॒र्वाङिन्द्रे॑ण दे॒वैः स॒रथं॑ तु॒रेभि॑।</p>
<p class="Shloka">ब॒र्हिर्न॑ आस्ता॒मदि॑तिः सुपु॒त्रा स्वाहा॑ दे॒वा अ॒मृता॑ मादयन्ताम्॥ ३<span class="rvts2">.</span>००४<span class="rvts2">.</span>११</p>
<p class="Sub-Heading">सूक्त</p>
<p class="Shloka">प्रत्य॒ग्निरु॒षस॒श्चेकि॑ता॒नोऽबो॑धि॒ विप्र॑ पद॒वीः क॑वी॒नाम्।</p>
<p class="Shloka">पृ॒थु॒पाजा॑ देव॒यद्भि॒ समि॒द्धोऽप॒ द्वारा॒ तम॑सो॒ वह्नि॑रावः॥ ३<span class="rvts2">.</span>००५<span class="rvts2">.</span>०१</p>
<p class="Shloka">प्रेद्व॒ग्निर्वा॑वृधे॒ स्तोमे॑भिर्गी॒र्भिः स्तो॑तॄ॒णां न॑म॒स्य॑ उ॒क्थैः।</p>
<p class="Shloka">पू॒र्वीरृ॒तस्य॑ सं॒दृश॑श्चका॒नः सं दू॒तो अ॑द्यौदु॒षसो॑ विरो॒के॥ ३<span class="rvts2">.</span>००५<span class="rvts2">.</span>०२</p>
<p class="Shloka">अधा॑य्य॒ग्निर्मानु॑षीषु वि॒क्ष्व१पां गर्भो॑ मि॒त्र ऋ॒तेन॒ साध॑न्।</p>
<p class="Shloka">आ ह॑र्य॒तो य॑ज॒तः सान्व॑स्था॒दभू॑दु॒ विप्रो॒ हव्यो॑ मती॒नाम्॥ ३<span class="rvts2">.</span>००५<span class="rvts2">.</span>०३</p>
<p class="Shloka">मि॒त्रो अ॒ग्निर्भ॑वति॒ यत्समि॑द्धो मि॒त्रो होता॒ वरु॑णो जा॒तवे॑दाः।</p>
<p class="Shloka">मि॒त्रो अ॑ध्व॒र्युरि॑षि॒रो दमू॑ना मि॒त्रः सिन्धू॑नामु॒त पर्व॑तानाम्॥ ३<span class="rvts2">.</span>००५<span class="rvts2">.</span>०४</p>
<p class="Shloka">पाति॑ प्रि॒यं रि॒पो अग्रं॑ प॒दं वेः पाति॑ य॒ह्वश्चर॑णं॒ सूर्य॑स्य।</p>
<p class="Shloka">पाति॒ नाभा॑ स॒प्तशी॑र्षाणम॒ग्निः पाति॑ दे॒वाना॑मुप॒माद॑मृ॒ष्वः॥ ३<span class="rvts2">.</span>००५<span class="rvts2">.</span>०५</p>
<p class="Shloka">ऋ॒भुश्च॑क्र॒ ईड्यं॒ चारु॒ नाम॒ विश्वा॑नि दे॒वो व॒युना॑नि वि॒द्वान्।</p>
<p class="Shloka">स॒सस्य॒ चर्म॑ घृ॒तव॑त्प॒दं वेस्तदिद॒ग्नी र॑क्ष॒त्यप्र॑युच्छन्॥ ३<span class="rvts2">.</span>००५<span class="rvts2">.</span>०६</p>
<p class="Shloka">आ योनि॑म॒ग्निर्घृ॒तव॑न्तमस्थात्पृ॒थुप्र॑गाणमु॒शन्त॑मुशा॒नः।</p>
<p class="Shloka">दीद्या॑न॒ शुचि॑रृ॒ष्वः पा॑व॒कः पुन॑पुनर्मा॒तरा॒ नव्य॑सी कः॥ ३<span class="rvts2">.</span>००५<span class="rvts2">.</span>०७</p>
<p class="Shloka">स॒द्यो जा॒त ओष॑धीभिर्ववक्षे॒ यदी॒ वर्ध॑न्ति प्र॒स्वो॑ घृ॒तेन॑।</p>
<p class="Shloka">आप॑ इव प्र॒वता॒ शुम्भ॑माना उरु॒ष्यद॒ग्निः पि॒त्रोरु॒पस्थे॑॥ ३<span class="rvts2">.</span>००५<span class="rvts2">.</span>०८</p>
<p class="Shloka">उदु॑ ष्टु॒तः स॒मिधा॑ य॒ह्वो अ॑द्यौ॒द्वर्ष्म॑न्दि॒वो अधि॒ नाभा॑ पृथि॒व्याः।</p>
<p class="Shloka">मि॒त्रो अ॒ग्निरीड्यो॑ मात॒रिश्वा दू॒तो व॑क्षद्य॒जथा॑य दे॒वान्॥ ३<span class="rvts2">.</span>००५<span class="rvts2">.</span>०९</p>
<p class="Shloka">उद॑स्तम्भीत्स॒मिधा॒ नाक॑मृ॒ष्वो॒३ऽग्निर्भव॑न्नुत्त॒मो रो॑च॒नाना॑म्।</p>
<p class="Shloka">यदी॒ भृगु॑भ्य॒ परि॑ मात॒रिश्वा॒ गुहा॒ सन्तं॑ हव्य॒वाहं॑ समी॒धे॥ ३<span class="rvts2">.</span>००५<span class="rvts2">.</span>१०</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>००५<span class="rvts2">.</span>११</p>
<p class="Sub-Heading">सूक्त</p>
<p class="Shloka">प्र का॑रवो मन॒ना व॒च्यमा॑ना देव॒द्रीचीं॑ नयत देव॒यन्त॑।</p>
<p class="Shloka">द॒क्षि॒णा॒वाड्वा॒जिनी॒ प्राच्ये॑ति ह॒विर्भर॑न्त्य॒ग्नये॑ घृ॒ताची॑॥ ३<span class="rvts2">.</span>००६<span class="rvts2">.</span>०१</p>
<p class="Shloka">आ रोद॑सी अपृणा॒ जाय॑मान उ॒त प्र रि॑क्था॒ अध॒ नु प्र॑यज्यो।</p>
<p class="Shloka">दि॒वश्चि॑दग्ने महि॒ना पृ॑थि॒व्या व॒च्यन्तां॑ ते॒ वह्न॑यः स॒प्तजि॑ह्वाः॥ ३<span class="rvts2">.</span>००६<span class="rvts2">.</span>०२</p>
<p class="Shloka">द्यौश्च॑ त्वा पृथि॒वी य॒ज्ञिया॑सो॒ नि होता॑रं सादयन्ते॒ दमा॑य।</p>
<p class="Shloka">यदी॒ विशो॒ मानु॑षीर्देव॒यन्ती॒ प्रय॑स्वती॒रीळ॑ते शु॒क्रम॒र्चिः॥ ३<span class="rvts2">.</span>००६<span class="rvts2">.</span>०३</p>
<p class="Shloka">म॒हान्स॒धस्थे॑ ध्रु॒व आ निष॑त्तो॒ऽन्तर्द्यावा॒ माहि॑ने॒ हर्य॑माणः।</p>
<p class="Shloka">आस्क्रे॑ स॒पत्नी॑ अ॒जरे॒ अमृ॑क्ते सब॒र्दुघे॑ उरुगा॒यस्य॑ धे॒नू॥ ३<span class="rvts2">.</span>००६<span class="rvts2">.</span>०४</p>
<p class="Shloka">व्र॒ता ते॑ अग्ने मह॒तो म॒हानि॒ तव॒ क्रत्वा॒ रोद॑सी॒ आ त॑तन्थ।</p>
<p class="Shloka">त्वं दू॒तो अ॑भवो॒ जाय॑मान॒स्त्वं ने॒ता वृ॑षभ चर्षणी॒नाम्॥ ३<span class="rvts2">.</span>००६<span class="rvts2">.</span>०५</p>
<p class="Shloka">ऋ॒तस्य॑ वा के॒शिना॑ यो॒ग्याभि॑र्घृत॒स्नुवा॒ रोहि॑ता धु॒रि धि॑ष्व।</p>
<p class="Shloka">अथा व॑ह दे॒वान्दे॑व॒ विश्वा॑न्स्वध्व॒रा कृ॑णुहि जातवेदः॥ ३<span class="rvts2">.</span>००६<span class="rvts2">.</span>०६</p>
<p class="Shloka">दि॒वश्चि॒दा ते॑ रुचयन्त रो॒का उ॒षो वि॑भा॒तीरनु॑ भासि पू॒र्वीः।</p>
<p class="Shloka">अ॒पो यद॑ग्न उ॒शध॒ग्वने॑षु॒ होतु॑र्म॒न्द्रस्य॑ प॒नय॑न्त दे॒वाः॥ ३<span class="rvts2">.</span>००६<span class="rvts2">.</span>०७</p>
<p class="Shloka">उ॒रौ वा॒ ये अ॒न्तरि॑क्षे॒ मद॑न्ति दि॒वो वा॒ ये रो॑च॒ने सन्ति॑ दे॒वाः।</p>
<p class="Shloka">ऊमा॑ वा॒ ये सु॒हवा॑सो॒ यज॑त्रा आयेमि॒रे र॒थ्यो॑ अग्ने॒ अश्वा॑॥ ३<span class="rvts2">.</span>००६<span class="rvts2">.</span>०८</p>
<p class="Shloka">ऐभि॑रग्ने स॒रथं॑ याह्य॒र्वाङ्ना॑नार॒थं वा॑ वि॒भवो॒ ह्यश्वा॑।</p>
<p class="Shloka">पत्नी॑वतस्त्रिं॒शतं॒ त्रीँश्च॑ दे॒वान॑नुष्व॒धमा व॑ह मा॒दय॑स्व॥ ३<span class="rvts2">.</span>००६<span class="rvts2">.</span>०९</p>
<p class="Shloka">स होता॒ यस्य॒ रोद॑सी चिदु॒र्वी य॒ज्ञंय॑ज्ञम॒भि वृ॒धे गृ॑णी॒तः।</p>
<p class="Shloka">प्राची॑ अध्व॒रेव॑ तस्थतुः सु॒मेके॑ ऋ॒ताव॑री ऋ॒तजा॑तस्य स॒त्ये॥ ३<span class="rvts2">.</span>००६<span class="rvts2">.</span>१०</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>००६<span class="rvts2">.</span>११</p>
<p class="Sub-Heading">सूक्त</p>
<p class="Shloka">प्र य आ॒रुः शि॑तिपृ॒ष्ठस्य॑ धा॒सेरा मा॒तरा॑ विविशुः स॒प्त वाणी॑।</p>
<p class="Shloka">प॒रि॒क्षिता॑ पि॒तरा॒ सं च॑रेते॒ प्र स॑र्स्राते दी॒र्घमायु॑ प्र॒यक्षे॑॥ ३<span class="rvts2">.</span>००७<span class="rvts2">.</span>०१</p>
<p class="Shloka">दि॒वक्ष॑सो धे॒नवो॒ वृष्णो॒ अश्वा॑ दे॒वीरा त॑स्थौ॒ मधु॑म॒द्वह॑न्तीः।</p>
<p class="Shloka">ऋ॒तस्य॑ त्वा॒ सद॑सि क्षेम॒यन्तं॒ पर्येका॑ चरति वर्त॒निं गौः॥ ३<span class="rvts2">.</span>००७<span class="rvts2">.</span>०२</p>
<p class="Shloka">आ सी॑मरोहत्सु॒यमा॒ भव॑न्ती॒ पति॑श्चिकि॒त्वान्र॑यि॒विद्र॑यी॒णाम्।</p>
<p class="Shloka">प्र नील॑पृष्ठो अत॒सस्य॑ धा॒सेस्ता अ॑वासयत्पुरु॒धप्र॑तीकः॥ ३<span class="rvts2">.</span>००७<span class="rvts2">.</span>०३</p>
<p class="Shloka">महि॑ त्वा॒ष्ट्रमू॒र्जय॑न्तीरजु॒र्यं स्त॑भू॒यमा॑नं व॒हतो॑ वहन्ति।</p>
<p class="Shloka">व्यङ्गे॑भिर्दिद्युता॒नः स॒धस्थ॒ एका॑मिव॒ रोद॑सी॒ आ वि॑वेश॥ ३<span class="rvts2">.</span>००७<span class="rvts2">.</span>०४</p>
<p class="Shloka">जा॒नन्ति॒ वृष्णो॑ अरु॒षस्य॒ शेव॑मु॒त ब्र॒ध्नस्य॒ शास॑ने रणन्ति।</p>
<p class="Shloka">दि॒वो॒रुच॑ सु॒रुचो॒ रोच॑माना॒ इळा॒ येषां॒ गण्या॒ माहि॑ना॒ गीः॥ ३<span class="rvts2">.</span>००७<span class="rvts2">.</span>०५</p>
<p class="Shloka">उ॒तो पि॒तृभ्यां॑ प्र॒विदानु॒ घोषं॑ म॒हो म॒हद्भ्या॑मनयन्त शू॒षम्।</p>
<p class="Shloka">उ॒क्षा ह॒ यत्र॒ परि॒ धान॑म॒क्तोरनु॒ स्वं धाम॑ जरि॒तुर्व॒वक्ष॑॥ ३<span class="rvts2">.</span>००७<span class="rvts2">.</span>०६</p>
<p class="Shloka">अ॒ध्व॒र्युभि॑ प॒ञ्चभि॑ स॒प्त विप्रा॑ प्रि॒यं र॑क्षन्ते॒ निहि॑तं प॒दं वेः।</p>
<p class="Shloka">प्राञ्चो॑ मदन्त्यु॒क्षणो॑ अजु॒र्या दे॒वा दे॒वाना॒मनु॒ हि व्र॒ता गुः॥ ३<span class="rvts2">.</span>००७<span class="rvts2">.</span>०७</p>
<p class="Shloka">दैव्या॒ होता॑रा प्रथ॒मा न्यृ॑ञ्जे स॒प्त पृ॒क्षास॑ स्व॒धया॑ मदन्ति।</p>
<p class="Shloka">ऋ॒तं शंस॑न्त ऋ॒तमित्त आ॑हु॒रनु॑ व्र॒तं व्र॑त॒पा दीध्या॑नाः॥ ३<span class="rvts2">.</span>००७<span class="rvts2">.</span>०८</p>
<p class="Shloka">वृ॒षा॒यन्ते॑ म॒हे अत्या॑य पू॒र्वीर्वृष्णे॑ चि॒त्राय॑ र॒श्मय॑ सुया॒माः।</p>
<p class="Shloka">देव॑ होतर्म॒न्द्रत॑रश्चिकि॒त्वान्म॒हो दे॒वान्रोद॑सी॒ एह व॑क्षि॥ ३<span class="rvts2">.</span>००७<span class="rvts2">.</span>०९</p>
<p class="Shloka">पृ॒क्षप्र॑यजो द्रविणः सु॒वाच॑ सुके॒तव॑ उ॒षसो॑ रे॒वदू॑षुः।</p>
<p class="Shloka">उ॒तो चि॑दग्ने महि॒ना पृ॑थि॒व्याः कृ॒तं चि॒देन॒ सं म॒हे द॑शस्य॥ ३<span class="rvts2">.</span>००७<span class="rvts2">.</span>१०</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>००७<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒ञ्जन्ति॒ त्वाम॑ध्व॒रे दे॑व॒यन्तो॒ वन॑स्पते॒ मधु॑ना॒ दैव्ये॑न।</p>
<p class="Shloka">यदू॒र्ध्वस्तिष्ठा॒ द्रवि॑णे॒ह ध॑त्ता॒द्यद्वा॒ क्षयो॑ मा॒तुर॒स्या उ॒पस्थे॑॥ ३<span class="rvts2">.</span>००८<span class="rvts2">.</span>०१</p>
<p class="Shloka">समि॑द्धस्य॒ श्रय॑माणः पु॒रस्ता॒द्ब्रह्म॑ वन्वा॒नो अ॒जरं॑ सु॒वीर॑म्।</p>
<p class="Shloka">आ॒रे अ॒स्मदम॑तिं॒ बाध॑मान॒ उच्छ्र॑यस्व मह॒ते सौभ॑गाय॥ ३<span class="rvts2">.</span>००८<span class="rvts2">.</span>०२</p>
<p class="Shloka">उच्छ्र॑यस्व वनस्पते॒ वर्ष्म॑न्पृथि॒व्या अधि॑।</p>
<p class="Shloka">सुमि॑ती मी॒यमा॑नो॒ वर्चो॑ धा य॒ज्ञवा॑हसे॥ ३<span class="rvts2">.</span>००८<span class="rvts2">.</span>०३</p>
<p class="Shloka">युवा॑ सु॒वासा॒ परि॑वीत॒ आगा॒त्स उ॒ श्रेया॑न्भवति॒ जाय॑मानः।</p>
<p class="Shloka">तं धीरा॑सः क॒वय॒ उन्न॑यन्ति स्वा॒ध्यो॒३ मन॑सा देव॒यन्त॑॥ ३<span class="rvts2">.</span>००८<span class="rvts2">.</span>०४</p>
<p class="Shloka">जा॒तो जा॑यते सुदिन॒त्वे अह्नां॑ सम॒र्य आ वि॒दथे॒ वर्ध॑मानः।</p>
<p class="Shloka">पु॒नन्ति॒ धीरा॑ अ॒पसो॑ मनी॒षा दे॑व॒या विप्र॒ उदि॑यर्ति॒ वाच॑म्॥ ३<span class="rvts2">.</span>००८<span class="rvts2">.</span>०५</p>
<p class="Shloka">यान्वो॒ नरो॑ देव॒यन्तो॑ निमि॒म्युर्वन॑स्पते॒ स्वधि॑तिर्वा त॒तक्ष॑।</p>
<p class="Shloka">ते दे॒वास॒ स्वर॑वस्तस्थि॒वांस॑ प्र॒जाव॑द॒स्मे दि॑धिषन्तु॒ रत्न॑म्॥ ३<span class="rvts2">.</span>००८<span class="rvts2">.</span>०६</p>
<p class="Shloka">ये वृ॒क्णासो॒ अधि॒ क्षमि॒ निमि॑तासो य॒तस्रु॑चः।</p>
<p class="Shloka">ते नो॑ व्यन्तु॒ वार्यं॑ देव॒त्रा क्षे॑त्र॒साध॑सः॥ ३<span class="rvts2">.</span>००८<span class="rvts2">.</span>०७</p>
<p class="Shloka">आ॒दि॒त्या रु॒द्रा वस॑वः सुनी॒था द्यावा॒क्षामा॑ पृथि॒वी अ॒न्तरि॑क्षम्।</p>
<p class="Shloka">स॒जोष॑सो य॒ज्ञम॑वन्तु दे॒वा ऊ॒र्ध्वं कृ॑ण्वन्त्वध्व॒रस्य॑ के॒तुम्॥ ३<span class="rvts2">.</span>००८<span class="rvts2">.</span>०८</p>
<p class="Shloka">हं॒सा इ॑व श्रेणि॒शो यता॑नाः शु॒क्रा वसा॑ना॒ स्वर॑वो न॒ आगु॑।</p>
<p class="Shloka">उ॒न्नी॒यमा॑नाः क॒विभि॑ पु॒रस्ता॑द्दे॒वा दे॒वाना॒मपि॑ यन्ति॒ पाथ॑॥ ३<span class="rvts2">.</span>००८<span class="rvts2">.</span>०९</p>
<p class="Shloka">शृङ्गा॑णी॒वेच्छृ॒ङ्गिणां॒ सं द॑दृश्रे च॒षाल॑वन्त॒ स्वर॑वः पृथि॒व्याम्।</p>
<p class="Shloka">वा॒घद्भि॑र्वा विह॒वे श्रोष॑माणा अ॒स्माँ अ॑वन्तु पृत॒नाज्ये॑षु॥ ३<span class="rvts2">.</span>००८<span class="rvts2">.</span>१०</p>
<p class="Shloka">वन॑स्पते श॒तव॑ल्शो॒ वि रो॑ह स॒हस्र॑वल्शा॒ वि व॒यं रु॑हेम।</p>
<p class="Shloka">यं त्वाम॒यं स्वधि॑ति॒स्तेज॑मानः प्रणि॒नाय॑ मह॒ते सौभ॑गाय॥ ३<span class="rvts2">.</span>००८<span class="rvts2">.</span>११</p>
<p class="Sub-Heading">सूक्त</p>
<p class="Shloka">सखा॑यस्त्वा ववृमहे दे॒वं मर्ता॑स ऊ॒तये॑।</p>
<p class="Shloka">अ॒पां नपा॑तं सु॒भगं॑ सु॒दीदि॑तिं सु॒प्रतू॑र्तिमने॒हस॑म्॥ ३<span class="rvts2">.</span>००९<span class="rvts2">.</span>०१</p>
<p class="Shloka">काय॑मानो व॒ना त्वं यन्मा॒तॄरज॑गन्न॒पः।</p>
<p class="Shloka">न तत्ते॑ अग्ने प्र॒मृषे॑ नि॒वर्त॑नं॒ यद्दू॒रे सन्नि॒हाभ॑वः॥ ३<span class="rvts2">.</span>००९<span class="rvts2">.</span>०२</p>
<p class="Shloka">अति॑ तृ॒ष्टं व॑वक्षि॒थाथै॒व सु॒मना॑ असि।</p>
<p class="Shloka">प्रप्रा॒न्ये यन्ति॒ पर्य॒न्य आ॑सते॒ येषां॑ स॒ख्ये असि॑ श्रि॒तः॥ ३<span class="rvts2">.</span>००९<span class="rvts2">.</span>०३</p>
<p class="Shloka">ई॒यि॒वांस॒मति॒ स्रिध॒ शश्व॑ती॒रति॑ स॒श्चत॑।</p>
<p class="Shloka">अन्वी॑मविन्दन्निचि॒रासो॑ अ॒द्रुहो॒ऽप्सु सिं॒हमि॑व श्रि॒तम्॥ ३<span class="rvts2">.</span>००९<span class="rvts2">.</span>०४</p>
<p class="Shloka">स॒सृ॒वांस॑मिव॒ त्मना॒ग्निमि॒त्था ति॒रोहि॑तम्।</p>
<p class="Shloka">ऐनं॑ नयन्मात॒रिश्वा॑ परा॒वतो॑ दे॒वेभ्यो॑ मथि॒तं परि॑॥ ३<span class="rvts2">.</span>००९<span class="rvts2">.</span>०५</p>
<p class="Shloka">तं त्वा॒ मर्ता॑ अगृभ्णत दे॒वेभ्यो॑ हव्यवाहन।</p>
<p class="Shloka">विश्वा॒न्यद्य॒ज्ञाँ अ॑भि॒पासि॑ मानुष॒ तव॒ क्रत्वा॑ यविष्ठ्य॥ ३<span class="rvts2">.</span>००९<span class="rvts2">.</span>०६</p>
<p class="Shloka">तद्भ॒द्रं तव॑ दं॒सना॒ पाका॑य चिच्छदयति।</p>
<p class="Shloka">त्वां यद॑ग्ने प॒शव॑ स॒मास॑ते॒ समि॑द्धमपिशर्व॒रे॥ ३<span class="rvts2">.</span>००९<span class="rvts2">.</span>०७</p>
<p class="Shloka">आ जु॑होता स्वध्व॒रं शी॒रं पा॑व॒कशो॑चिषम्।</p>
<p class="Shloka">आ॒शुं दू॒तम॑जि॒रं प्र॒त्नमीड्यं॑ श्रु॒ष्टी दे॒वं स॑पर्यत॥ ३<span class="rvts2">.</span>००९<span class="rvts2">.</span>०८</p>
<p class="Shloka">त्रीणि॑ श॒ता त्री स॒हस्रा॑ण्य॒ग्निं त्रिं॒शच्च॑ दे॒वा नव॑ चासपर्यन्।</p>
<p class="Shloka">औक्ष॑न्घृ॒तैरस्तृ॑णन्ब॒र्हिर॑स्मा॒ आदिद्धोता॑रं॒ न्य॑सादयन्त॥ ३<span class="rvts2">.</span>००९<span class="rvts2">.</span>०९</p>
<p class="Sub-Heading">सूक्त</p>
<p class="Shloka">त्वाम॑ग्ने मनी॒षिण॑ स॒म्राजं॑ चर्षणी॒नाम्।</p>
<p class="Shloka">दे॒वं मर्ता॑स इन्धते॒ सम॑ध्व॒रे॥ ३<span class="rvts2">.</span>०१०<span class="rvts2">.</span>०१</p>
<p class="Shloka">त्वां य॒ज्ञेष्वृ॒त्विज॒मग्ने॒ होता॑रमीळते।</p>
<p class="Shloka">गो॒पा ऋ॒तस्य॑ दीदिहि॒ स्वे दमे॑॥ ३<span class="rvts2">.</span>०१०<span class="rvts2">.</span>०२</p>
<p class="Shloka">स घा॒ यस्ते॒ ददा॑शति स॒मिधा॑ जा॒तवे॑दसे।</p>
<p class="Shloka">सो अ॑ग्ने धत्ते सु॒वीर्यं॒ स पु॑ष्यति॥ ३<span class="rvts2">.</span>०१०<span class="rvts2">.</span>०३</p>
<p class="Shloka">स के॒तुर॑ध्व॒राणा॑म॒ग्निर्दे॒वेभि॒रा ग॑मत्।</p>
<p class="Shloka">अ॒ञ्जा॒नः स॒प्त होतृ॑भिर्ह॒विष्म॑ते॥ ३<span class="rvts2">.</span>०१०<span class="rvts2">.</span>०४</p>
<p class="Shloka">प्र होत्रे॑ पू॒र्व्यं वचो॒ऽग्नये॑ भरता बृ॒हत्।</p>
<p class="Shloka">वि॒पां ज्योतीं॑षि॒ बिभ्र॑ते॒ न वे॒धसे॑॥ ३<span class="rvts2">.</span>०१०<span class="rvts2">.</span>०५</p>
<p class="Shloka">अ॒ग्निं व॑र्धन्तु नो॒ गिरो॒ यतो॒ जाय॑त उ॒क्थ्य॑।</p>
<p class="Shloka">म॒हे वाजा॑य॒ द्रवि॑णाय दर्श॒तः॥ ३<span class="rvts2">.</span>०१०<span class="rvts2">.</span>०६</p>
<p class="Shloka">अग्ने॒ यजि॑ष्ठो अध्व॒रे दे॒वान्दे॑वय॒ते य॑ज।</p>
<p class="Shloka">होता॑ म॒न्द्रो वि रा॑ज॒स्यति॒ स्रिध॑॥ ३<span class="rvts2">.</span>०१०<span class="rvts2">.</span>०७</p>
<p class="Shloka">स न॑ पावक दीदिहि द्यु॒मद॒स्मे सु॒वीर्य॑म्।</p>
<p class="Shloka">भवा॑ स्तो॒तृभ्यो॒ अन्त॑मः स्व॒स्तये॑॥ ३<span class="rvts2">.</span>०१०<span class="rvts2">.</span>०८</p>
<p class="Shloka">तं त्वा॒ विप्रा॑ विप॒न्यवो॑ जागृ॒वांस॒ समि॑न्धते।</p>
<p class="Shloka">ह॒व्य॒वाह॒मम॑र्त्यं सहो॒वृध॑म्॥ ३<span class="rvts2">.</span>०१०<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अ॒ग्निर्होता॑ पु॒रोहि॑तोऽध्व॒रस्य॒ विच॑र्षणिः।</p>
<p class="Shloka">स वे॑द य॒ज्ञमा॑नु॒षक्॥ ३<span class="rvts2">.</span>०११<span class="rvts2">.</span>०१</p>
<p class="Shloka">स ह॑व्य॒वाळम॑र्त्य उ॒शिग्दू॒तश्चनो॑हितः।</p>
<p class="Shloka">अ॒ग्निर्धि॒या समृ॑ण्वति॥ ३<span class="rvts2">.</span>०११<span class="rvts2">.</span>०२</p>
<p class="Shloka">अ॒ग्निर्धि॒या स चे॑तति के॒तुर्य॒ज्ञस्य॑ पू॒र्व्यः।</p>
<p class="Shloka">अर्थं॒ ह्य॑स्य त॒रणि॑॥ ३<span class="rvts2">.</span>०११<span class="rvts2">.</span>०३</p>
<p class="Shloka">अ॒ग्निं सू॒नुं सन॑श्रुतं॒ सह॑सो जा॒तवे॑दसम्।</p>
<p class="Shloka">वह्निं॑ दे॒वा अ॑कृण्वत॥ ३<span class="rvts2">.</span>०११<span class="rvts2">.</span>०४</p>
<p class="Shloka">अदा॑भ्यः पुरए॒ता वि॒शाम॒ग्निर्मानु॑षीणाम्।</p>
<p class="Shloka">तूर्णी॒ रथ॒ सदा॒ नव॑॥ ३<span class="rvts2">.</span>०११<span class="rvts2">.</span>०५</p>
<p class="Shloka">सा॒ह्वान्विश्वा॑ अभि॒युज॒ क्रतु॑र्दे॒वाना॒ममृ॑क्तः।</p>
<p class="Shloka">अ॒ग्निस्तु॒विश्र॑वस्तमः॥ ३<span class="rvts2">.</span>०११<span class="rvts2">.</span>०६</p>
<p class="Shloka">अ॒भि प्रयां॑सि॒ वाह॑सा दा॒श्वाँ अ॑श्नोति॒ मर्त्य॑।</p>
<p class="Shloka">क्षयं॑ पाव॒कशो॑चिषः॥ ३<span class="rvts2">.</span>०११<span class="rvts2">.</span>०७</p>
<p class="Shloka">परि॒ विश्वा॑नि॒ सुधि॑ता॒ग्नेर॑श्याम॒ मन्म॑भिः।</p>
<p class="Shloka">विप्रा॑सो जा॒तवे॑दसः॥ ३<span class="rvts2">.</span>०११<span class="rvts2">.</span>०८</p>
<p class="Shloka">अग्ने॒ विश्वा॑नि॒ वार्या॒ वाजे॑षु सनिषामहे।</p>
<p class="Shloka">त्वे दे॒वास॒ एरि॑रे॥ ३<span class="rvts2">.</span>०११<span class="rvts2">.</span>०९</p>
<p class="Sub-Heading">सूक्त</p>
<p class="Shloka">इन्द्रा॑ग्नी॒ आ ग॑तं सु॒तं गी॒र्भिर्नभो॒ वरे॑ण्यम्।</p>
<p class="Shloka">अ॒स्य पा॑तं धि॒येषि॒ता॥ ३<span class="rvts2">.</span>०१२<span class="rvts2">.</span>०१</p>
<p class="Shloka">इन्द्रा॑ग्नी जरि॒तुः सचा॑ य॒ज्ञो जि॑गाति॒ चेत॑नः।</p>
<p class="Shloka">अ॒या पा॑तमि॒मं सु॒तम्॥ ३<span class="rvts2">.</span>०१२<span class="rvts2">.</span>०२</p>
<p class="Shloka">इन्द्र॑म॒ग्निं क॑वि॒च्छदा॑ य॒ज्ञस्य॑ जू॒त्या वृ॑णे।</p>
<p class="Shloka">ता सोम॑स्ये॒ह तृ॑म्पताम्॥ ३<span class="rvts2">.</span>०१२<span class="rvts2">.</span>०३</p>
<p class="Shloka">तो॒शा वृ॑त्र॒हणा॑ हुवे स॒जित्वा॒नाप॑राजिता।</p>
<p class="Shloka">इ॒न्द्रा॒ग्नी वा॑ज॒सात॑मा॥ ३<span class="rvts2">.</span>०१२<span class="rvts2">.</span>०४</p>
<p class="Shloka">प्र वा॑मर्चन्त्यु॒क्थिनो॑ नीथा॒विदो॑ जरि॒तार॑।</p>
<p class="Shloka">इन्द्रा॑ग्नी॒ इष॒ आ वृ॑णे॥ ३<span class="rvts2">.</span>०१२<span class="rvts2">.</span>०५</p>
<p class="Shloka">इन्द्रा॑ग्नी नव॒तिं पुरो॑ दा॒सप॑त्नीरधूनुतम्।</p>
<p class="Shloka">सा॒कमेके॑न॒ कर्म॑णा॥ ३<span class="rvts2">.</span>०१२<span class="rvts2">.</span>०६</p>
<p class="Shloka">इन्द्रा॑ग्नी॒ अप॑स॒स्पर्युप॒ प्र य॑न्ति धी॒तय॑।</p>
<p class="Shloka">ऋ॒तस्य॑ प॒थ्या॒३ अनु॑॥ ३<span class="rvts2">.</span>०१२<span class="rvts2">.</span>०७</p>
<p class="Shloka">इन्द्रा॑ग्नी तवि॒षाणि॑ वां स॒धस्था॑नि॒ प्रयां॑सि च।</p>
<p class="Shloka">यु॒वोर॒प्तूर्यं॑ हि॒तम्॥ ३<span class="rvts2">.</span>०१२<span class="rvts2">.</span>०८</p>
<p class="Shloka">इन्द्रा॑ग्नी रोच॒ना दि॒वः परि॒ वाजे॑षु भूषथः।</p>
<p class="Shloka">तद्वां॑ चेति॒ प्र वी॒र्य॑म्॥ ३<span class="rvts2">.</span>०१२<span class="rvts2">.</span>०९</p>
<p class="Sub-Heading">सूक्त</p>
<p class="Shloka">प्र वो॑ दे॒वाया॒ग्नये॒ बर्हि॑ष्ठमर्चास्मै।</p>
<p class="Shloka">गम॑द्दे॒वेभि॒रा स नो॒ यजि॑ष्ठो ब॒र्हिरा स॑दत्॥ ३<span class="rvts2">.</span>०१३<span class="rvts2">.</span>०१</p>
<p class="Shloka">ऋ॒तावा॒ यस्य॒ रोद॑सी॒ दक्षं॒ सच॑न्त ऊ॒तय॑।</p>
<p class="Shloka">ह॒विष्म॑न्त॒स्तमी॑ळते॒ तं स॑नि॒ष्यन्तोऽव॑से॥ ३<span class="rvts2">.</span>०१३<span class="rvts2">.</span>०२</p>
<p class="Shloka">स य॒न्ता विप्र॑ एषां॒ स य॒ज्ञाना॒मथा॒ हि षः।</p>
<p class="Shloka">अ॒ग्निं तं वो॑ दुवस्यत॒ दाता॒ यो वनि॑ता म॒घम्॥ ३<span class="rvts2">.</span>०१३<span class="rvts2">.</span>०३</p>
<p class="Shloka">स न॒ शर्मा॑णि वी॒तये॒ऽग्निर्य॑च्छतु॒ शंत॑मा।</p>
<p class="Shloka">यतो॑ नः प्रु॒ष्णव॒द्वसु॑ दि॒वि क्षि॒तिभ्यो॑ अ॒प्स्वा॥ ३<span class="rvts2">.</span>०१३<span class="rvts2">.</span>०४</p>
<p class="Shloka">दी॒दि॒वांस॒मपू॑र्व्यं॒ वस्वी॑भिरस्य धी॒तिभि॑।</p>
<p class="Shloka">ऋक्वा॑णो अ॒ग्निमि॑न्धते॒ होता॑रं वि॒श्पतिं॑ वि॒शाम्॥ ३<span class="rvts2">.</span>०१३<span class="rvts2">.</span>०५</p>
<p class="Shloka">उ॒त नो॒ ब्रह्म॑न्नविष उ॒क्थेषु॑ देव॒हूत॑मः।</p>
<p class="Shloka">शं न॑ शोचा म॒रुद्वृ॒धोऽग्ने॑ सहस्र॒सात॑मः॥ ३<span class="rvts2">.</span>०१३<span class="rvts2">.</span>०६</p>
<p class="Shloka">नू नो॑ रास्व स॒हस्र॑वत्तो॒कव॑त्पुष्टि॒मद्वसु॑।</p>
<p class="Shloka">द्यु॒मद॑ग्ने सु॒वीर्यं॒ वर्षि॑ष्ठ॒मनु॑पक्षितम्॥ ३<span class="rvts2">.</span>०१३<span class="rvts2">.</span>०७</p>
<p class="Sub-Heading">सूक्त</p>
<p class="Shloka">आ होता॑ म॒न्द्रो वि॒दथा॑न्यस्थात्स॒त्यो यज्वा॑ क॒वित॑म॒ स वे॒धाः।</p>
<p class="Shloka">वि॒द्युद्र॑थ॒ सह॑सस्पु॒त्रो अ॒ग्निः शो॒चिष्के॑शः पृथि॒व्यां पाजो॑ अश्रेत्॥ ३<span class="rvts2">.</span>०१४<span class="rvts2">.</span>०१</p>
<p class="Shloka">अया॑मि ते॒ नम॑‍उक्तिं जुषस्व॒ ऋता॑व॒स्तुभ्यं॒ चेत॑ते सहस्वः।</p>
<p class="Shloka">वि॒द्वाँ आ व॑क्षि वि॒दुषो॒ नि ष॑त्सि॒ मध्य॒ आ ब॒र्हिरू॒तये॑ यजत्र॥ ३<span class="rvts2">.</span>०१४<span class="rvts2">.</span>०२</p>
<p class="Shloka">द्रव॑तां त उ॒षसा॑ वा॒जय॑न्ती॒ अग्ने॒ वात॑स्य प॒थ्या॑भि॒रच्छ॑।</p>
<p class="Shloka">यत्सी॑म॒ञ्जन्ति॑ पू॒र्व्यं ह॒विर्भि॒रा व॒न्धुरे॑व तस्थतुर्दुरो॒णे॥ ३<span class="rvts2">.</span>०१४<span class="rvts2">.</span>०३</p>
<p class="Shloka">मि॒त्रश्च॒ तुभ्यं॒ वरु॑णः सह॒स्वोऽग्ने॒ विश्वे॑ म॒रुत॑ सु॒म्नम॑र्चन्।</p>
<p class="Shloka">यच्छो॒चिषा॑ सहसस्पुत्र॒ तिष्ठा॑ अ॒भि क्षि॒तीः प्र॒थय॒न्सूर्यो॒ नॄन्॥ ३<span class="rvts2">.</span>०१४<span class="rvts2">.</span>०४</p>
<p class="Shloka">व॒यं ते॑ अ॒द्य र॑रि॒मा हि काम॑मुत्ता॒नह॑स्ता॒ नम॑सोप॒सद्य॑।</p>
<p class="Shloka">यजि॑ष्ठेन॒ मन॑सा यक्षि दे॒वानस्रे॑धता॒ मन्म॑ना॒ विप्रो॑ अग्ने॥ ३<span class="rvts2">.</span>०१४<span class="rvts2">.</span>०५</p>
<p class="Shloka">त्वद्धि पु॑त्र सहसो॒ वि पू॒र्वीर्दे॒वस्य॒ यन्त्यू॒तयो॒ वि वाजा॑।</p>
<p class="Shloka">त्वं दे॑हि सह॒स्रिणं॑ र॒यिं नो॑ऽद्रो॒घेण॒ वच॑सा स॒त्यम॑ग्ने॥ ३<span class="rvts2">.</span>०१४<span class="rvts2">.</span>०६</p>
<p class="Shloka">तुभ्यं॑ दक्ष कविक्रतो॒ यानी॒मा देव॒ मर्ता॑सो अध्व॒रे अक॑र्म।</p>
<p class="Shloka">त्वं विश्व॑स्य सु॒रथ॑स्य बोधि॒ सर्वं॒ तद॑ग्ने अमृत स्वदे॒ह॥ ३<span class="rvts2">.</span>०१४<span class="rvts2">.</span>०७</p>
<p class="Sub-Heading">सूक्त</p>
<p class="Shloka">वि पाज॑सा पृ॒थुना॒ शोशु॑चानो॒ बाध॑स्व द्वि॒षो र॒क्षसो॒ अमी॑वाः।</p>
<p class="Shloka">सु॒शर्म॑णो बृह॒तः शर्म॑णि स्याम॒ग्नेर॒हं सु॒हव॑स्य॒ प्रणी॑तौ॥ ३<span class="rvts2">.</span>०१५<span class="rvts2">.</span>०१</p>
<p class="Shloka">त्वं नो॑ अ॒स्या उ॒षसो॒ व्यु॑ष्टौ॒ त्वं सूर॒ उदि॑ते बोधि गो॒पाः।</p>
<p class="Shloka">जन्मे॑व॒ नित्यं॒ तन॑यं जुषस्व॒ स्तोमं॑ मे अग्ने त॒न्वा॑ सुजात॥ ३<span class="rvts2">.</span>०१५<span class="rvts2">.</span>०२</p>
<p class="Shloka">त्वं नृ॒चक्षा॑ वृष॒भानु॑ पू॒र्वीः कृ॒ष्णास्व॑ग्ने अरु॒षो वि भा॑हि।</p>
<p class="Shloka">वसो॒ नेषि॑ च॒ पर्षि॒ चात्यंह॑ कृ॒धी नो॑ रा॒य उ॒शिजो॑ यविष्ठ॥ ३<span class="rvts2">.</span>०१५<span class="rvts2">.</span>०३</p>
<p class="Shloka">अषा॑ळ्हो अग्ने वृष॒भो दि॑दीहि॒ पुरो॒ विश्वा॒ सौभ॑गा संजिगी॒वान्।</p>
<p class="Shloka">य॒ज्ञस्य॑ ने॒ता प्र॑थ॒मस्य॑ पा॒योर्जात॑वेदो बृह॒तः सु॑प्रणीते॥ ३<span class="rvts2">.</span>०१५<span class="rvts2">.</span>०४</p>
<p class="Shloka">अच्छि॑द्रा॒ शर्म॑ जरितः पु॒रूणि॑ दे॒वाँ अच्छा॒ दीद्या॑नः सुमे॒धाः।</p>
<p class="Shloka">रथो॒ न सस्नि॑र॒भि व॑क्षि॒ वाज॒मग्ने॒ त्वं रोद॑सी नः सु॒मेके॑॥ ३<span class="rvts2">.</span>०१५<span class="rvts2">.</span>०५</p>
<p class="Shloka">प्र पी॑पय वृषभ॒ जिन्व॒ वाजा॒नग्ने॒ त्वं रोद॑सी नः सु॒दोघे॑।</p>
<p class="Shloka">दे॒वेभि॑र्देव सु॒रुचा॑ रुचा॒नो मा नो॒ मर्त॑स्य दुर्म॒तिः परि॑ ष्ठात्॥ ३<span class="rvts2">.</span>०१५<span class="rvts2">.</span>०६</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>०१५<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अ॒यम॒ग्निः सु॒वीर्य॒स्येशे॑ म॒हः सौभ॑गस्य।</p>
<p class="Shloka">रा॒य ई॑शे स्वप॒त्यस्य॒ गोम॑त॒ ईशे॑ वृत्र॒हथा॑नाम्॥ ३<span class="rvts2">.</span>०१६<span class="rvts2">.</span>०१</p>
<p class="Shloka">इ॒मं न॑रो मरुतः सश्चता॒ वृधं॒ यस्मि॒न्राय॒ शेवृ॑धासः।</p>
<p class="Shloka">अ॒भि ये सन्ति॒ पृत॑नासु दू॒ढ्यो॑ वि॒श्वाहा॒ शत्रु॑माद॒भुः॥ ३<span class="rvts2">.</span>०१६<span class="rvts2">.</span>०२</p>
<p class="Shloka">स त्वं नो॑ रा॒यः शि॑शीहि॒ मीढ्वो॑ अग्ने सु॒वीर्य॑स्य।</p>
<p class="Shloka">तुवि॑द्युम्न॒ वर्षि॑ष्ठस्य प्र॒जाव॑तोऽनमी॒वस्य॑ शु॒ष्मिण॑॥ ३<span class="rvts2">.</span>०१६<span class="rvts2">.</span>०३</p>
<p class="Shloka">चक्रि॒र्यो विश्वा॒ भुव॑ना॒भि सा॑स॒हिश्चक्रि॑र्दे॒वेष्वा दुव॑।</p>
<p class="Shloka">आ दे॒वेषु॒ यत॑त॒ आ सु॒वीर्य॒ आ शंस॑ उ॒त नृ॒णाम्॥ ३<span class="rvts2">.</span>०१६<span class="rvts2">.</span>०४</p>
<p class="Shloka">मा नो॑ अ॒ग्नेऽम॑तये॒ मावीर॑तायै रीरधः।</p>
<p class="Shloka">मागोता॑यै सहसस्पुत्र॒ मा नि॒देऽप॒ द्वेषां॒स्या कृ॑धि॥ ३<span class="rvts2">.</span>०१६<span class="rvts2">.</span>०५</p>
<p class="Shloka">श॒ग्धि वाज॑स्य सुभग प्र॒जाव॒तोऽग्ने॑ बृह॒तो अ॑ध्व॒रे।</p>
<p class="Shloka">सं रा॒या भूय॑सा सृज मयो॒भुना॒ तुवि॑द्युम्न॒ यश॑स्वता॥ ३<span class="rvts2">.</span>०१६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">स॒मि॒ध्यमा॑नः प्रथ॒मानु॒ धर्मा॒ सम॒क्तुभि॑रज्यते वि॒श्ववा॑रः।</p>
<p class="Shloka">शो॒चिष्के॑शो घृ॒तनि॑र्णिक्पाव॒कः सु॑य॒ज्ञो अ॒ग्निर्य॒जथा॑य दे॒वान्॥ ३<span class="rvts2">.</span>०१७<span class="rvts2">.</span>०१</p>
<p class="Shloka">यथाय॑जो हो॒त्रम॑ग्ने पृथि॒व्या यथा॑ दि॒वो जा॑तवेदश्चिकि॒त्वान्।</p>
<p class="Shloka">ए॒वानेन॑ ह॒विषा॑ यक्षि दे॒वान्म॑नु॒ष्वद्य॒ज्ञं प्र ति॑रे॒मम॒द्य॥ ३<span class="rvts2">.</span>०१७<span class="rvts2">.</span>०२</p>
<p class="Shloka">त्रीण्यायूं॑षि॒ तव॑ जातवेदस्ति॒स्र आ॒जानी॑रु॒षस॑स्ते अग्ने।</p>
<p class="Shloka">ताभि॑र्दे॒वाना॒मवो॑ यक्षि वि॒द्वानथा॑ भव॒ यज॑मानाय॒ शं योः॥ ३<span class="rvts2">.</span>०१७<span class="rvts2">.</span>०३</p>
<p class="Shloka">अ॒ग्निं सु॑दी॒तिं सु॒दृशं॑ गृ॒णन्तो॑ नम॒स्याम॒स्त्वेड्यं॑ जातवेदः।</p>
<p class="Shloka">त्वां दू॒तम॑र॒तिं ह॑व्य॒वाहं॑ दे॒वा अ॑कृण्वन्न॒मृत॑स्य॒ नाभि॑म्॥ ३<span class="rvts2">.</span>०१७<span class="rvts2">.</span>०४</p>
<p class="Shloka">यस्त्वद्धोता॒ पूर्वो॑ अग्ने॒ यजी॑यान्द्वि॒ता च॒ सत्ता॑ स्व॒धया॑ च श॒म्भुः।</p>
<p class="Shloka">तस्यानु॒ धर्म॒ प्र य॑जा चिकि॒त्वोऽथ॑ नो धा अध्व॒रं दे॒ववी॑तौ॥ ३<span class="rvts2">.</span>०१७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">भवा॑ नो अग्ने सु॒मना॒ उपे॑तौ॒ सखे॑व॒ सख्ये॑ पि॒तरे॑व सा॒धुः।</p>
<p class="Shloka">पु॒रु॒द्रुहो॒ हि क्षि॒तयो॒ जना॑नां॒ प्रति॑ प्रती॒चीर्द॑हता॒दरा॑तीः॥ ३<span class="rvts2">.</span>०१८<span class="rvts2">.</span>०१</p>
<p class="Shloka">तपो॒ ष्व॑ग्ने॒ अन्त॑राँ अ॒मित्रा॒न्तपा॒ शंस॒मर॑रुष॒ पर॑स्य।</p>
<p class="Shloka">तपो॑ वसो चिकिता॒नो अ॒चित्ता॒न्वि ते॑ तिष्ठन्ताम॒जरा॑ अ॒यास॑॥ ३<span class="rvts2">.</span>०१८<span class="rvts2">.</span>०२</p>
<p class="Shloka">इ॒ध्मेना॑ग्न इ॒च्छमा॑नो घृ॒तेन॑ जु॒होमि॑ ह॒व्यं तर॑से॒ बला॑य।</p>
<p class="Shloka">याव॒दीशे॒ ब्रह्म॑णा॒ वन्द॑मान इ॒मां धियं॑ शत॒सेया॑य दे॒वीम्॥ ३<span class="rvts2">.</span>०१८<span class="rvts2">.</span>०३</p>
<p class="Shloka">उच्छो॒चिषा॑ सहसस्पुत्र स्तु॒तो बृ॒हद्वय॑ शशमा॒नेषु॑ धेहि।</p>
<p class="Shloka">रे॒वद॑ग्ने वि॒श्वामि॑त्रेषु॒ शं योर्म॑र्मृ॒ज्मा ते॑ त॒न्वं१ भूरि॒ कृत्व॑॥ ३<span class="rvts2">.</span>०१८<span class="rvts2">.</span>०४</p>
<p class="Shloka">कृ॒धि रत्नं॑ सुसनित॒र्धना॑नां॒ स घेद॑ग्ने भवसि॒ यत्समि॑द्धः।</p>
<p class="Shloka">स्तो॒तुर्दु॑रो॒णे सु॒भग॑स्य रे॒वत्सृ॒प्रा क॒रस्ना॑ दधिषे॒ वपूं॑षि॥ ३<span class="rvts2">.</span>०१८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒ग्निं होता॑रं॒ प्र वृ॑णे मि॒येधे॒ गृत्सं॑ क॒विं वि॑श्व॒विद॒ममू॑रम्।</p>
<p class="Shloka">स नो॑ यक्षद्दे॒वता॑ता॒ यजी॑यान्रा॒ये वाजा॑य वनते म॒घानि॑॥ ३<span class="rvts2">.</span>०१९<span class="rvts2">.</span>०१</p>
<p class="Shloka">प्र ते॑ अग्ने ह॒विष्म॑तीमिय॒र्म्यच्छा॑ सुद्यु॒म्नां रा॒तिनीं॑ घृ॒ताची॑म्।</p>
<p class="Shloka">प्र॒द॒क्षि॒णिद्दे॒वता॑तिमुरा॒णः सं रा॒तिभि॒र्वसु॑भिर्य॒ज्ञम॑श्रेत्॥ ३<span class="rvts2">.</span>०१९<span class="rvts2">.</span>०२</p>
<p class="Shloka">स तेजी॑यसा॒ मन॑सा॒ त्वोत॑ उ॒त शि॑क्ष स्वप॒त्यस्य॑ शि॒क्षोः।</p>
<p class="Shloka">अग्ने॑ रा॒यो नृत॑मस्य॒ प्रभू॑तौ भू॒याम॑ ते सुष्टु॒तय॑श्च॒ वस्व॑॥ ३<span class="rvts2">.</span>०१९<span class="rvts2">.</span>०३</p>
<p class="Shloka">भूरी॑णि॒ हि त्वे द॑धि॒रे अनी॒काग्ने॑ दे॒वस्य॒ यज्य॑वो॒ जना॑सः।</p>
<p class="Shloka">स आ व॑ह दे॒वता॑तिं यविष्ठ॒ शर्धो॒ यद॒द्य दि॒व्यं यजा॑सि॥ ३<span class="rvts2">.</span>०१९<span class="rvts2">.</span>०४</p>
<p class="Shloka">यत्त्वा॒ होता॑रम॒नज॑न्मि॒येधे॑ निषा॒दय॑न्तो य॒जथा॑य दे॒वाः।</p>
<p class="Shloka">स त्वं नो॑ अग्नेऽवि॒तेह बो॒ध्यधि॒ श्रवां॑सि धेहि नस्त॒नूषु॑॥ ३<span class="rvts2">.</span>०१९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒ग्निमु॒षस॑म॒श्विना॑ दधि॒क्रां व्यु॑ष्टिषु हवते॒ वह्नि॑रु॒क्थैः।</p>
<p class="Shloka">सु॒ज्योति॑षो नः शृण्वन्तु दे॒वाः स॒जोष॑सो अध्व॒रं वा॑वशा॒नाः॥ ३<span class="rvts2">.</span>०२०<span class="rvts2">.</span>०१</p>
<p class="Shloka">अग्ने॒ त्री ते॒ वाजि॑ना॒ त्री ष॒धस्था॑ ति॒स्रस्ते॑ जि॒ह्वा ऋ॑तजात पू॒र्वीः।</p>
<p class="Shloka">ति॒स्र उ॑ ते त॒न्वो॑ दे॒ववा॑ता॒स्ताभि॑र्नः पाहि॒ गिरो॒ अप्र॑युच्छन्॥ ३<span class="rvts2">.</span>०२०<span class="rvts2">.</span>०२</p>
<p class="Shloka">अग्ने॒ भूरी॑णि॒ तव॑ जातवेदो॒ देव॑ स्वधावो॒ऽमृत॑स्य॒ नाम॑।</p>
<p class="Shloka">याश्च॑ मा॒या मा॒यिनां॑ विश्वमिन्व॒ त्वे पू॒र्वीः सं॑द॒धुः पृ॑ष्टबन्धो॥ ३<span class="rvts2">.</span>०२०<span class="rvts2">.</span>०३</p>
<p class="Shloka">अ॒ग्निर्ने॒ता भग॑ इव क्षिती॒नां दैवी॑नां दे॒व ऋ॑तु॒पा ऋ॒तावा॑।</p>
<p class="Shloka">स वृ॑त्र॒हा स॒नयो॑ वि॒श्ववे॑दा॒ पर्ष॒द्विश्वाति॑ दुरि॒ता गृ॒णन्त॑म्॥ ३<span class="rvts2">.</span>०२०<span class="rvts2">.</span>०४</p>
<p class="Shloka">द॒धि॒क्राम॒ग्निमु॒षसं॑ च दे॒वीं बृह॒स्पतिं॑ सवि॒तारं॑ च दे॒वम्।</p>
<p class="Shloka">अ॒श्विना॑ मि॒त्रावरु॑णा॒ भगं॑ च॒ वसू॑न्रु॒द्राँ आ॑दि॒त्याँ इ॒ह हु॑वे॥ ३<span class="rvts2">.</span>०२०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इ॒मं नो॑ य॒ज्ञम॒मृते॑षु धेही॒मा ह॒व्या जा॑तवेदो जुषस्व।</p>
<p class="Shloka">स्तो॒काना॑मग्ने॒ मेद॑सो घृ॒तस्य॒ होत॒ प्राशा॑न प्रथ॒मो नि॒षद्य॑॥ ३<span class="rvts2">.</span>०२१<span class="rvts2">.</span>०१</p>
<p class="Shloka">घृ॒तव॑न्तः पावक ते स्तो॒काः श्चो॑तन्ति॒ मेद॑सः।</p>
<p class="Shloka">स्वध॑र्मन्दे॒ववी॑तये॒ श्रेष्ठं॑ नो धेहि॒ वार्य॑म्॥ ३<span class="rvts2">.</span>०२१<span class="rvts2">.</span>०२</p>
<p class="Shloka">तुभ्यं॑ स्तो॒का घृ॑त॒श्चुतोऽग्ने॒ विप्रा॑य सन्त्य।</p>
<p class="Shloka">ऋषि॒ श्रेष्ठ॒ समि॑ध्यसे य॒ज्ञस्य॑ प्रावि॒ता भ॑व॥ ३<span class="rvts2">.</span>०२१<span class="rvts2">.</span>०३</p>
<p class="Shloka">तुभ्यं॑ श्चोतन्त्यध्रिगो शचीवः स्तो॒कासो॑ अग्ने॒ मेद॑सो घृ॒तस्य॑।</p>
<p class="Shloka">क॒वि॒श॒स्तो बृ॑ह॒ता भा॒नुनागा॑ ह॒व्या जु॑षस्व मेधिर॥ ३<span class="rvts2">.</span>०२१<span class="rvts2">.</span>०४</p>
<p class="Shloka">ओजि॑ष्ठं ते मध्य॒तो मेद॒ उद्भृ॑तं॒ प्र ते॑ व॒यं द॑दामहे।</p>
<p class="Shloka">श्चोत॑न्ति ते वसो स्तो॒का अधि॑ त्व॒चि प्रति॒ तान्दे॑व॒शो वि॑हि॥ ३<span class="rvts2">.</span>०२१<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒यं सो अ॒ग्निर्यस्मि॒न्सोम॒मिन्द्र॑ सु॒तं द॒धे ज॒ठरे॑ वावशा॒नः।</p>
<p class="Shloka">स॒ह॒स्रिणं॒ वाज॒मत्यं॒ न सप्तिं॑ सस॒वान्सन्स्तू॑यसे जातवेदः॥ ३<span class="rvts2">.</span>०२२<span class="rvts2">.</span>०१</p>
<p class="Shloka">अग्ने॒ यत्ते॑ दि॒वि वर्च॑ पृथि॒व्यां यदोष॑धीष्व॒प्स्वा य॑जत्र।</p>
<p class="Shloka">येना॒न्तरि॑क्षमु॒र्वा॑त॒तन्थ॑ त्वे॒षः स भा॒नुर॑र्ण॒वो नृ॒चक्षा॑॥ ३<span class="rvts2">.</span>०२२<span class="rvts2">.</span>०२</p>
<p class="Shloka">अग्ने॑ दि॒वो अर्ण॒मच्छा॑ जिगा॒स्यच्छा॑ दे॒वाँ ऊ॑चिषे॒ धिष्ण्या॒ ये।</p>
<p class="Shloka">या रो॑च॒ने प॒रस्ता॒त्सूर्य॑स्य॒ याश्चा॒वस्ता॑दुप॒तिष्ठ॑न्त॒ आप॑॥ ३<span class="rvts2">.</span>०२२<span class="rvts2">.</span>०३</p>
<p class="Shloka">पु॒री॒ष्या॑सो अ॒ग्नय॑ प्राव॒णेभि॑ स॒जोष॑सः।</p>
<p class="Shloka">जु॒षन्तां॑ य॒ज्ञम॒द्रुहो॑ऽनमी॒वा इषो॑ म॒हीः॥ ३<span class="rvts2">.</span>०२२<span class="rvts2">.</span>०४</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>०२२<span class="rvts2">.</span>०५</p>
<p class="Sub-Heading">सूक्त</p>
<p class="Shloka">निर्म॑थित॒ सुधि॑त॒ आ स॒धस्थे॒ युवा॑ क॒विर॑ध्व॒रस्य॑ प्रणे॒ता।</p>
<p class="Shloka">जूर्य॑त्स्व॒ग्निर॒जरो॒ वने॒ष्वत्रा॑ दधे अ॒मृतं॑ जा॒तवे॑दाः॥ ३<span class="rvts2">.</span>०२३<span class="rvts2">.</span>०१</p>
<p class="Shloka">अम॑न्थिष्टां॒ भार॑ता रे॒वद॒ग्निं दे॒वश्र॑वा दे॒ववा॑तः सु॒दक्ष॑म्।</p>
<p class="Shloka">अग्ने॒ वि प॑श्य बृह॒ताभि रा॒येषां नो॑ ने॒ता भ॑वता॒दनु॒ द्यून्॥ ३<span class="rvts2">.</span>०२३<span class="rvts2">.</span>०२</p>
<p class="Shloka">दश॒ क्षिप॑ पू॒र्व्यं सी॑मजीजन॒न्सुजा॑तं मा॒तृषु॑ प्रि॒यम्।</p>
<p class="Shloka">अ॒ग्निं स्तु॑हि दैववा॒तं दे॑वश्रवो॒ यो जना॑ना॒मस॑द्व॒शी॥ ३<span class="rvts2">.</span>०२३<span class="rvts2">.</span>०३</p>
<p class="Shloka">नि त्वा॑ दधे॒ वर॒ आ पृ॑थि॒व्या इळा॑यास्प॒दे सु॑दिन॒त्वे अह्ना॑म्।</p>
<p class="Shloka">दृ॒षद्व॑त्यां॒ मानु॑ष आप॒यायां॒ सर॑स्वत्यां रे॒वद॑ग्ने दिदीहि॥ ३<span class="rvts2">.</span>०२३<span class="rvts2">.</span>०४</p>
<p class="Shloka">इळा॑मग्ने पुरु॒दंसं॑ स॒निं गोः श॑श्वत्त॒मं हव॑मानाय साध।</p>
<p class="Shloka">स्यान्न॑ सू॒नुस्तन॑यो वि॒जावाग्ने॒ सा ते॑ सुम॒तिर्भू॑त्व॒स्मे॥ ३<span class="rvts2">.</span>०२३<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अग्ने॒ सह॑स्व॒ पृत॑ना अ॒भिमा॑ती॒रपा॑स्य।</p>
<p class="Shloka">दु॒ष्टर॒स्तर॒न्नरा॑ती॒र्वर्चो॑ धा य॒ज्ञवा॑हसे॥ ३<span class="rvts2">.</span>०२४<span class="rvts2">.</span>०१</p>
<p class="Shloka">अग्न॑ इ॒ळा समि॑ध्यसे वी॒तिहो॑त्रो॒ अम॑र्त्यः।</p>
<p class="Shloka">जु॒षस्व॒ सू नो॑ अध्व॒रम्॥ ३<span class="rvts2">.</span>०२४<span class="rvts2">.</span>०२</p>
<p class="Shloka">अग्ने॑ द्यु॒म्नेन॑ जागृवे॒ सह॑सः सूनवाहुत।</p>
<p class="Shloka">एदं ब॒र्हिः स॑दो॒ मम॑॥ ३<span class="rvts2">.</span>०२४<span class="rvts2">.</span>०३</p>
<p class="Shloka">अग्ने॒ विश्वे॑भिर॒ग्निभि॑र्दे॒वेभि॑र्महया॒ गिर॑।</p>
<p class="Shloka">य॒ज्ञेषु॒ य उ॑ चा॒यव॑॥ ३<span class="rvts2">.</span>०२४<span class="rvts2">.</span>०४</p>
<p class="Shloka">अग्ने॒ दा दा॒शुषे॑ र॒यिं वी॒रव॑न्तं॒ परी॑णसम्।</p>
<p class="Shloka">शि॒शी॒हि न॑ सूनु॒मत॑॥ ३<span class="rvts2">.</span>०२४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अग्ने॑ दि॒वः सू॒नुर॑सि॒ प्रचे॑ता॒स्तना॑ पृथि॒व्या उ॒त वि॒श्ववे॑दाः।</p>
<p class="Shloka">ऋध॑ग्दे॒वाँ इ॒ह य॑जा चिकित्वः॥ ३<span class="rvts2">.</span>०२५<span class="rvts2">.</span>०१</p>
<p class="Shloka">अ॒ग्निः स॑नोति वी॒र्या॑णि वि॒द्वान्स॒नोति॒ वाज॑म॒मृता॑य॒ भूष॑न्।</p>
<p class="Shloka">स नो॑ दे॒वाँ एह व॑हा पुरुक्षो॥ ३<span class="rvts2">.</span>०२५<span class="rvts2">.</span>०२</p>
<p class="Shloka">अ॒ग्निर्द्यावा॑पृथि॒वी वि॒श्वज॑न्ये॒ आ भा॑ति दे॒वी अ॒मृते॒ अमू॑रः।</p>
<p class="Shloka">क्षय॒न्वाजै॑ पुरुश्च॒न्द्रो नमो॑भिः॥ ३<span class="rvts2">.</span>०२५<span class="rvts2">.</span>०३</p>
<p class="Shloka">अग्न॒ इन्द्र॑श्च दा॒शुषो॑ दुरो॒णे सु॒ताव॑तो य॒ज्ञमि॒होप॑ यातम्।</p>
<p class="Shloka">अम॑र्धन्ता सोम॒पेया॑य देवा॥ ३<span class="rvts2">.</span>०२५<span class="rvts2">.</span>०४</p>
<p class="Shloka">अग्ने॑ अ॒पां समि॑ध्यसे दुरो॒णे नित्य॑ सूनो सहसो जातवेदः।</p>
<p class="Shloka">स॒धस्था॑नि म॒हय॑मान ऊ॒ती॥ ३<span class="rvts2">.</span>०२५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">वै॒श्वा॒न॒रं मन॑सा॒ग्निं नि॒चाय्या॑ ह॒विष्म॑न्तो अनुष॒त्यं स्व॒र्विद॑म्।</p>
<p class="Shloka">सु॒दानुं॑ दे॒वं र॑थि॒रं व॑सू॒यवो॑ गी॒र्भी र॒ण्वं कु॑शि॒कासो॑ हवामहे॥ ३<span class="rvts2">.</span>०२६<span class="rvts2">.</span>०१</p>
<p class="Shloka">तं शु॒भ्रम॒ग्निमव॑से हवामहे वैश्वान॒रं मा॑त॒रिश्वा॑नमु॒क्थ्य॑म्।</p>
<p class="Shloka">बृह॒स्पतिं॒ मनु॑षो दे॒वता॑तये॒ विप्रं॒ श्रोता॑र॒मति॑थिं रघु॒ष्यद॑म्॥ ३<span class="rvts2">.</span>०२६<span class="rvts2">.</span>०२</p>
<p class="Shloka">अश्वो॒ न क्रन्द॒ञ्जनि॑भि॒ समि॑ध्यते वैश्वान॒रः कु॑शि॒केभि॑र्यु॒गेयु॑गे।</p>
<p class="Shloka">स नो॑ अ॒ग्निः सु॒वीर्यं॒ स्वश्व्यं॒ दधा॑तु॒ रत्न॑म॒मृते॑षु॒ जागृ॑विः॥ ३<span class="rvts2">.</span>०२६<span class="rvts2">.</span>०३</p>
<p class="Shloka">प्र य॑न्तु॒ वाजा॒स्तवि॑षीभिर॒ग्नय॑ शु॒भे सम्मि॑श्ला॒ पृष॑तीरयुक्षत।</p>
<p class="Shloka">बृ॒ह॒दुक्षो॑ म॒रुतो॑ वि॒श्ववे॑दस॒ प्र वे॑पयन्ति॒ पर्व॑ताँ॒ अदा॑भ्याः॥ ३<span class="rvts2">.</span>०२६<span class="rvts2">.</span>०४</p>
<p class="Shloka">अ॒ग्नि॒श्रियो॑ म॒रुतो॑ वि॒श्वकृ॑ष्टय॒ आ त्वे॒षमु॒ग्रमव॑ ईमहे व॒यम्।</p>
<p class="Shloka">ते स्वा॒निनो॑ रु॒द्रिया॑ व॒र्षनि॑र्णिजः सिं॒हा न हे॒षक्र॑तवः सु॒दान॑वः॥ ३<span class="rvts2">.</span>०२६<span class="rvts2">.</span>०५</p>
<p class="Shloka">व्रातं॑व्रातं ग॒णंग॑णं सुश॒स्तिभि॑र॒ग्नेर्भामं॑ म॒रुता॒मोज॑ ईमहे।</p>
<p class="Shloka">पृष॑दश्वासो अनव॒भ्ररा॑धसो॒ गन्ता॑रो य॒ज्ञं वि॒दथे॑षु॒ धीरा॑॥ ३<span class="rvts2">.</span>०२६<span class="rvts2">.</span>०६</p>
<p class="Shloka">अ॒ग्निर॑स्मि॒ जन्म॑ना जा॒तवे॑दा घृ॒तं मे॒ चक्षु॑र॒मृतं॑ म आ॒सन्।</p>
<p class="Shloka">अ॒र्कस्त्रि॒धातू॒ रज॑सो वि॒मानोऽज॑स्रो घ॒र्मो ह॒विर॑स्मि॒ नाम॑॥ ३<span class="rvts2">.</span>०२६<span class="rvts2">.</span>०७</p>
<p class="Shloka">त्रि॒भिः प॒वित्रै॒रपु॑पो॒द्ध्य१र्कं हृ॒दा म॒तिं ज्योति॒रनु॑ प्रजा॒नन्।</p>
<p class="Shloka">वर्षि॑ष्ठं॒ रत्न॑मकृत स्व॒धाभि॒रादिद्द्यावा॑पृथि॒वी पर्य॑पश्यत्॥ ३<span class="rvts2">.</span>०२६<span class="rvts2">.</span>०८</p>
<p class="Shloka">श॒तधा॑र॒मुत्स॒मक्षी॑यमाणं विप॒श्चितं॑ पि॒तरं॒ वक्त्वा॑नाम्।</p>
<p class="Shloka">मे॒ळिं मद॑न्तं पि॒त्रोरु॒पस्थे॒ तं रो॑दसी पिपृतं सत्य॒वाच॑म्॥ ३<span class="rvts2">.</span>०२६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">प्र वो॒ वाजा॑ अ॒भिद्य॑वो ह॒विष्म॑न्तो घृ॒ताच्या॑।</p>
<p class="Shloka">दे॒वाञ्जि॑गाति सुम्न॒युः॥ ३<span class="rvts2">.</span>०२७<span class="rvts2">.</span>०१</p>
<p class="Shloka">ईळे॑ अ॒ग्निं वि॑प॒श्चितं॑ गि॒रा य॒ज्ञस्य॒ साध॑नम्।</p>
<p class="Shloka">श्रु॒ष्टी॒वानं॑ धि॒तावा॑नम्॥ ३<span class="rvts2">.</span>०२७<span class="rvts2">.</span>०२</p>
<p class="Shloka">अग्ने॑ श॒केम॑ ते व॒यं यमं॑ दे॒वस्य॑ वा॒जिन॑।</p>
<p class="Shloka">अति॒ द्वेषां॑सि तरेम॥ ३<span class="rvts2">.</span>०२७<span class="rvts2">.</span>०३</p>
<p class="Shloka">स॒मि॒ध्यमा॑नो अध्व॒रे॒३ऽग्निः पा॑व॒क ईड्य॑।</p>
<p class="Shloka">शो॒चिष्के॑श॒स्तमी॑महे॥ ३<span class="rvts2">.</span>०२७<span class="rvts2">.</span>०४</p>
<p class="Shloka">पृ॒थु॒पाजा॒ अम॑र्त्यो घृ॒तनि॑र्णि॒क्स्वा॑हुतः।</p>
<p class="Shloka">अ॒ग्निर्य॒ज्ञस्य॑ हव्य॒वाट्॥ ३<span class="rvts2">.</span>०२७<span class="rvts2">.</span>०५</p>
<p class="Shloka">तं स॒बाधो॑ य॒तस्रु॑च इ॒त्था धि॒या य॒ज्ञव॑न्तः।</p>
<p class="Shloka">आ च॑क्रुर॒ग्निमू॒तये॑॥ ३<span class="rvts2">.</span>०२७<span class="rvts2">.</span>०६</p>
<p class="Shloka">होता॑ दे॒वो अम॑र्त्यः पु॒रस्ता॑देति मा॒यया॑।</p>
<p class="Shloka">वि॒दथा॑नि प्रचो॒दय॑न्॥ ३<span class="rvts2">.</span>०२७<span class="rvts2">.</span>०७</p>
<p class="Shloka">वा॒जी वाजे॑षु धीयतेऽध्व॒रेषु॒ प्र णी॑यते।</p>
<p class="Shloka">विप्रो॑ य॒ज्ञस्य॒ साध॑नः॥ ३<span class="rvts2">.</span>०२७<span class="rvts2">.</span>०८</p>
<p class="Shloka">धि॒या च॑क्रे॒ वरे॑ण्यो भू॒तानां॒ गर्भ॒मा द॑धे।</p>
<p class="Shloka">दक्ष॑स्य पि॒तरं॒ तना॑॥ ३<span class="rvts2">.</span>०२७<span class="rvts2">.</span>०९</p>
<p class="Shloka">नि त्वा॑ दधे॒ वरे॑ण्यं॒ दक्ष॑स्ये॒ळा स॑हस्कृत।</p>
<p class="Shloka">अग्ने॑ सुदी॒तिमु॒शिज॑म्॥ ३<span class="rvts2">.</span>०२७<span class="rvts2">.</span>१०</p>
<p class="Shloka">अ॒ग्निं य॒न्तुर॑म॒प्तुर॑मृ॒तस्य॒ योगे॑ व॒नुष॑।</p>
<p class="Shloka">विप्रा॒ वाजै॒ समि॑न्धते॥ ३<span class="rvts2">.</span>०२७<span class="rvts2">.</span>११</p>
<p class="Shloka">ऊ॒र्जो नपा॑तमध्व॒रे दी॑दि॒वांस॒मुप॒ द्यवि॑।</p>
<p class="Shloka">अ॒ग्निमी॑ळे क॒विक्र॑तुम्॥ ३<span class="rvts2">.</span>०२७<span class="rvts2">.</span>१२</p>
<p class="Shloka">ई॒ळेन्यो॑ नम॒स्य॑स्ति॒रस्तमां॑सि दर्श॒तः।</p>
<p class="Shloka">सम॒ग्निरि॑ध्यते॒ वृषा॑॥ ३<span class="rvts2">.</span>०२७<span class="rvts2">.</span>१३</p>
<p class="Shloka">वृषो॑ अ॒ग्निः समि॑ध्य॒तेऽश्वो॒ न दे॑व॒वाह॑नः।</p>
<p class="Shloka">तं ह॒विष्म॑न्त ईळते॥ ३<span class="rvts2">.</span>०२७<span class="rvts2">.</span>१४</p>
<p class="Shloka">वृष॑णं त्वा व॒यं वृ॑ष॒न्वृष॑ण॒ समि॑धीमहि।</p>
<p class="Shloka">अग्ने॒ दीद्य॑तं बृ॒हत्॥ ३<span class="rvts2">.</span>०२७<span class="rvts2">.</span>१५</p>
<p class="Sub-Heading">सूक्त</p>
<p class="Shloka">अग्ने॑ जु॒षस्व॑ नो ह॒विः पु॑रो॒ळाशं॑ जातवेदः।</p>
<p class="Shloka">प्रा॒त॒सा॒वे धि॑यावसो॥ ३<span class="rvts2">.</span>०२८<span class="rvts2">.</span>०१</p>
<p class="Shloka">पु॒रो॒ळा अ॑ग्ने पच॒तस्तुभ्यं॑ वा घा॒ परि॑ष्कृतः।</p>
<p class="Shloka">तं जु॑षस्व यविष्ठ्य॥ ३<span class="rvts2">.</span>०२८<span class="rvts2">.</span>०२</p>
<p class="Shloka">अग्ने॑ वी॒हि पु॑रो॒ळाश॒माहु॑तं ति॒रोअ॑ह्न्यम्।</p>
<p class="Shloka">सह॑सः सू॒नुर॑स्यध्व॒रे हि॒तः॥ ३<span class="rvts2">.</span>०२८<span class="rvts2">.</span>०३</p>
<p class="Shloka">माध्यं॑दिने॒ सव॑ने जातवेदः पुरो॒ळाश॑मि॒ह क॑वे जुषस्व।</p>
<p class="Shloka">अग्ने॑ य॒ह्वस्य॒ तव॑ भाग॒धेयं॒ न प्र मि॑नन्ति वि॒दथे॑षु॒ धीरा॑॥ ३<span class="rvts2">.</span>०२८<span class="rvts2">.</span>०४</p>
<p class="Shloka">अग्ने॑ तृ॒तीये॒ सव॑ने॒ हि कानि॑षः पुरो॒ळाशं॑ सहसः सून॒वाहु॑तम्।</p>
<p class="Shloka">अथा॑ दे॒वेष्व॑ध्व॒रं वि॑प॒न्यया॒ धा रत्न॑वन्तम॒मृते॑षु॒ जागृ॑विम्॥ ३<span class="rvts2">.</span>०२८<span class="rvts2">.</span>०५</p>
<p class="Shloka">अग्ने॑ वृधा॒न आहु॑तिं पुरो॒ळाशं॑ जातवेदः।</p>
<p class="Shloka">जु॒षस्व॑ ति॒रोअ॑ह्न्यम्॥ ३<span class="rvts2">.</span>०२८<span class="rvts2">.</span>०६</p>
<p class="Sub-Heading">सूक्त</p>
<p class="Shloka">अस्ती॒दम॑धि॒मन्थ॑न॒मस्ति॑ प्र॒जन॑नं कृ॒तम्।</p>
<p class="Shloka">ए॒तां वि॒श्पत्नी॒मा भ॑रा॒ग्निं म॑न्थाम पू॒र्वथा॑॥ ३<span class="rvts2">.</span>०२९<span class="rvts2">.</span>०१</p>
<p class="Shloka">अ॒रण्यो॒र्निहि॑तो जा॒तवे॑दा॒ गर्भ॑ इव॒ सुधि॑तो ग॒र्भिणी॑षु।</p>
<p class="Shloka">दि॒वेदि॑व॒ ईड्यो॑ जागृ॒वद्भि॑र्ह॒विष्म॑द्भिर्मनु॒ष्ये॑भिर॒ग्निः॥ ३<span class="rvts2">.</span>०२९<span class="rvts2">.</span>०२</p>
<p class="Shloka">उ॒त्ता॒नाया॒मव॑ भरा चिकि॒त्वान्स॒द्यः प्रवी॑ता॒ वृष॑णं जजान।</p>
<p class="Shloka">अ॒रु॒षस्तू॑पो॒ रुश॑दस्य॒ पाज॒ इळा॑यास्पु॒त्रो व॒युने॑ऽजनिष्ट॥ ३<span class="rvts2">.</span>०२९<span class="rvts2">.</span>०३</p>
<p class="Shloka">इळा॑यास्त्वा प॒दे व॒यं नाभा॑ पृथि॒व्या अधि॑।</p>
<p class="Shloka">जात॑वेदो॒ नि धी॑म॒ह्यग्ने॑ ह॒व्याय॒ वोळ्ह॑वे॥ ३<span class="rvts2">.</span>०२९<span class="rvts2">.</span>०४</p>
<p class="Shloka">मन्थ॑ता नरः क॒विमद्व॑यन्तं॒ प्रचे॑तसम॒मृतं॑ सु॒प्रती॑कम्।</p>
<p class="Shloka">य॒ज्ञस्य॑ के॒तुं प्र॑थ॒मं पु॒रस्ता॑द॒ग्निं न॑रो जनयता सु॒शेव॑म्॥ ३<span class="rvts2">.</span>०२९<span class="rvts2">.</span>०५</p>
<p class="Shloka">यदी॒ मन्थ॑न्ति बा॒हुभि॒र्वि रो॑च॒तेऽश्वो॒ न वा॒ज्य॑रु॒षो वने॒ष्वा।</p>
<p class="Shloka">चि॒त्रो न याम॑न्न॒श्विनो॒रनि॑वृत॒ परि॑ वृण॒क्त्यश्म॑न॒स्तृणा॒ दह॑न्॥ ३<span class="rvts2">.</span>०२९<span class="rvts2">.</span>०६</p>
<p class="Shloka">जा॒तो अ॒ग्नी रो॑चते॒ चेकि॑तानो वा॒जी विप्र॑ कविश॒स्तः सु॒दानु॑।</p>
<p class="Shloka">यं दे॒वास॒ ईड्यं॑ विश्व॒विदं॑ हव्य॒वाह॒मद॑धुरध्व॒रेषु॑॥ ३<span class="rvts2">.</span>०२९<span class="rvts2">.</span>०७</p>
<p class="Shloka">सीद॑ होत॒ स्व उ॑ लो॒के चि॑कि॒त्वान्सा॒दया॑ य॒ज्ञं सु॑कृ॒तस्य॒ योनौ॑।</p>
<p class="Shloka">दे॒वा॒वीर्दे॒वान्ह॒विषा॑ यजा॒स्यग्ने॑ बृ॒हद्यज॑माने॒ वयो॑ धाः॥ ३<span class="rvts2">.</span>०२९<span class="rvts2">.</span>०८</p>
<p class="Shloka">कृ॒णोत॑ धू॒मं वृष॑णं सखा॒योऽस्रे॑धन्त इतन॒ वाज॒मच्छ॑।</p>
<p class="Shloka">अ॒यम॒ग्निः पृ॑तना॒षाट् सु॒वीरो॒ येन॑ दे॒वासो॒ अस॑हन्त॒ दस्यू॑न्॥ ३<span class="rvts2">.</span>०२९<span class="rvts2">.</span>०९</p>
<p class="Shloka">अ॒यं ते॒ योनि॑रृ॒त्वियो॒ यतो॑ जा॒तो अरो॑चथाः।</p>
<p class="Shloka">तं जा॒नन्न॑ग्न॒ आ सी॒दाथा॑ नो वर्धया॒ गिर॑॥ ३<span class="rvts2">.</span>०२९<span class="rvts2">.</span>१०</p>
<p class="Shloka">तनू॒नपा॑दुच्यते॒ गर्भ॑ आसु॒रो नरा॒शंसो॑ भवति॒ यद्वि॒जाय॑ते।</p>
<p class="Shloka">मा॒त॒रिश्वा॒ यदमि॑मीत मा॒तरि॒ वात॑स्य॒ सर्गो॑ अभव॒त्सरी॑मणि॥ ३<span class="rvts2">.</span>०२९<span class="rvts2">.</span>११</p>
<p class="Shloka">सु॒नि॒र्मथा॒ निर्म॑थितः सुनि॒धा निहि॑तः क॒विः।</p>
<p class="Shloka">अग्ने॑ स्वध्व॒रा कृ॑णु दे॒वान्दे॑वय॒ते य॑ज॥ ३<span class="rvts2">.</span>०२९<span class="rvts2">.</span>१२</p>
<p class="Shloka">अजी॑जनन्न॒मृतं॒ मर्त्या॑सोऽस्रे॒माणं॑ त॒रणिं॑ वी॒ळुज॑म्भम्।</p>
<p class="Shloka">दश॒ स्वसा॑रो अ॒ग्रुव॑ समी॒चीः पुमां॑सं जा॒तम॒भि सं र॑भन्ते॥ ३<span class="rvts2">.</span>०२९<span class="rvts2">.</span>१३</p>
<p class="Shloka">प्र स॒प्तहो॑ता सन॒काद॑रोचत मा॒तुरु॒पस्थे॒ यदशो॑च॒दूध॑नि।</p>
<p class="Shloka">न नि मि॑षति सु॒रणो॑ दि॒वेदि॑वे॒ यदसु॑रस्य ज॒ठरा॒दजा॑यत॥ ३<span class="rvts2">.</span>०२९<span class="rvts2">.</span>१४</p>
<p class="Shloka">अ॒मि॒त्रा॒युधो॑ म॒रुता॑मिव प्र॒याः प्र॑थम॒जा ब्रह्म॑णो॒ विश्व॒मिद्वि॑दुः।</p>
<p class="Shloka">द्यु॒म्नव॒द्ब्रह्म॑ कुशि॒कास॒ एरि॑र॒ एक॑एको॒ दमे॑ अ॒ग्निं समी॑धिरे॥ ३<span class="rvts2">.</span>०२९<span class="rvts2">.</span>१५</p>
<p class="Shloka">यद॒द्य त्वा॑ प्रय॒ति य॒ज्ञे अ॒स्मिन्होत॑श्चिकि॒त्वोऽवृ॑णीमही॒ह।</p>
<p class="Shloka">ध्रु॒वम॑या ध्रु॒वमु॒ताश॑मिष्ठाः प्रजा॒नन्वि॒द्वाँ उप॑ याहि॒ सोम॑म्॥ ३<span class="rvts2">.</span>०२९<span class="rvts2">.</span>१६</p>
<p class="Sub-Heading">सूक्त</p>
<p class="Shloka">इ॒च्छन्ति॑ त्वा सो॒म्यास॒ सखा॑यः सु॒न्वन्ति॒ सोमं॒ दध॑ति॒ प्रयां॑सि।</p>
<p class="Shloka">तिति॑क्षन्ते अ॒भिश॑स्तिं॒ जना॑ना॒मिन्द्र॒ त्वदा कश्च॒न हि प्र॑के॒तः॥ ३<span class="rvts2">.</span>०३०<span class="rvts2">.</span>०१</p>
<p class="Shloka">न ते॑ दू॒रे प॑र॒मा चि॒द्रजां॒स्या तु प्र या॑हि हरिवो॒ हरि॑भ्याम्।</p>
<p class="Shloka">स्थि॒राय॒ वृष्णे॒ सव॑ना कृ॒तेमा यु॒क्ता ग्रावा॑णः समिधा॒ने अ॒ग्नौ॥ ३<span class="rvts2">.</span>०३०<span class="rvts2">.</span>०२</p>
<p class="Shloka">इन्द्र॑ सु॒शिप्रो॑ म॒घवा॒ तरु॑त्रो म॒हाव्रा॑तस्तुविकू॒र्मिरृघा॑वान्।</p>
<p class="Shloka">यदु॒ग्रो धा बा॑धि॒तो मर्त्ये॑षु॒ क्व१ त्या ते॑ वृषभ वी॒र्या॑णि॥ ३<span class="rvts2">.</span>०३०<span class="rvts2">.</span>०३</p>
<p class="Shloka">त्वं हि ष्मा॑ च्या॒वय॒न्नच्यु॑ता॒न्येको॑ वृ॒त्रा चर॑सि॒ जिघ्न॑मानः।</p>
<p class="Shloka">तव॒ द्यावा॑पृथि॒वी पर्व॑ता॒सोऽनु॑ व्र॒ताय॒ निमि॑तेव तस्थुः॥ ३<span class="rvts2">.</span>०३०<span class="rvts2">.</span>०४</p>
<p class="Shloka">उ॒ताभ॑ये पुरुहूत॒ श्रवो॑भि॒रेको॑ दृ॒ळ्हम॑वदो वृत्र॒हा सन्।</p>
<p class="Shloka">इ॒मे चि॑दिन्द्र॒ रोद॑सी अपा॒रे यत्सं॑गृ॒भ्णा म॑घवन्का॒शिरित्ते॑॥ ३<span class="rvts2">.</span>०३०<span class="rvts2">.</span>०५</p>
<p class="Shloka">प्र सू त॑ इन्द्र प्र॒वता॒ हरि॑भ्यां॒ प्र ते॒ वज्र॑ प्रमृ॒णन्ने॑तु॒ शत्रू॑न्।</p>
<p class="Shloka">ज॒हि प्र॑ती॒चो अ॑नू॒चः परा॑चो॒ विश्वं॑ स॒त्यं कृ॑णुहि वि॒ष्टम॑स्तु॥ ३<span class="rvts2">.</span>०३०<span class="rvts2">.</span>०६</p>
<p class="Shloka">यस्मै॒ धायु॒रद॑धा॒ मर्त्या॒याभ॑क्तं चिद्भजते गे॒ह्यं१ सः।</p>
<p class="Shloka">भ॒द्रा त॑ इन्द्र सुम॒तिर्घृ॒ताची॑ स॒हस्र॑दाना पुरुहूत रा॒तिः॥ ३<span class="rvts2">.</span>०३०<span class="rvts2">.</span>०७</p>
<p class="Shloka">स॒हदा॑नुं पुरुहूत क्षि॒यन्त॑मह॒स्तमि॑न्द्र॒ सं पि॑ण॒क्कुणा॑रुम्।</p>
<p class="Shloka">अ॒भि वृ॒त्रं वर्ध॑मानं॒ पिया॑रुम॒पाद॑मिन्द्र त॒वसा॑ जघन्थ॥ ३<span class="rvts2">.</span>०३०<span class="rvts2">.</span>०८</p>
<p class="Shloka">नि सा॑म॒नामि॑षि॒रामि॑न्द्र॒ भूमिं॑ म॒हीम॑पा॒रां सद॑ने ससत्थ।</p>
<p class="Shloka">अस्त॑भ्ना॒द्द्यां वृ॑ष॒भो अ॒न्तरि॑क्ष॒मर्ष॒न्त्वाप॒स्त्वये॒ह प्रसू॑ताः॥ ३<span class="rvts2">.</span>०३०<span class="rvts2">.</span>०९</p>
<p class="Shloka">अ॒ला॒तृ॒णो व॒ल इ॑न्द्र व्र॒जो गोः पु॒रा हन्तो॒र्भय॑मानो॒ व्या॑र।</p>
<p class="Shloka">सु॒गान्प॒थो अ॑कृणोन्नि॒रजे॒ गाः प्राव॒न्वाणी॑ पुरुहू॒तं धम॑न्तीः॥ ३<span class="rvts2">.</span>०३०<span class="rvts2">.</span>१०</p>
<p class="Shloka">एको॒ द्वे वसु॑मती समी॒ची इन्द्र॒ आ प॑प्रौ पृथि॒वीमु॒त द्याम्।</p>
<p class="Shloka">उ॒तान्तरि॑क्षाद॒भि न॑ समी॒क इ॒षो र॒थीः स॒युज॑ शूर॒ वाजा॑न्॥ ३<span class="rvts2">.</span>०३०<span class="rvts2">.</span>११</p>
<p class="Shloka">दिश॒ सूर्यो॒ न मि॑नाति॒ प्रदि॑ष्टा दि॒वेदि॑वे॒ हर्य॑श्वप्रसूताः।</p>
<p class="Shloka">सं यदान॒ळध्व॑न॒ आदिदश्वै॑र्वि॒मोच॑नं कृणुते॒ तत्त्व॑स्य॥ ३<span class="rvts2">.</span>०३०<span class="rvts2">.</span>१२</p>
<p class="Shloka">दिदृ॑क्षन्त उ॒षसो॒ याम॑न्न॒क्तोर्वि॒वस्व॑त्या॒ महि॑ चि॒त्रमनी॑कम्।</p>
<p class="Shloka">विश्वे॑ जानन्ति महि॒ना यदागा॒दिन्द्र॑स्य॒ कर्म॒ सुकृ॑ता पु॒रूणि॑॥ ३<span class="rvts2">.</span>०३०<span class="rvts2">.</span>१३</p>
<p class="Shloka">महि॒ ज्योति॒र्निहि॑तं व॒क्षणा॑स्वा॒मा प॒क्वं च॑रति॒ बिभ्र॑ती॒ गौः।</p>
<p class="Shloka">विश्वं॒ स्वाद्म॒ सम्भृ॑तमु॒स्रिया॑यां॒ यत्सी॒मिन्द्रो॒ अद॑धा॒द्भोज॑नाय॥ ३<span class="rvts2">.</span>०३०<span class="rvts2">.</span>१४</p>
<p class="Shloka">इन्द्र॒ दृह्य॑ यामको॒शा अ॑भूवन्य॒ज्ञाय॑ शिक्ष गृण॒ते सखि॑भ्यः।</p>
<p class="Shloka">दु॒र्मा॒यवो॑ दु॒रेवा॒ मर्त्या॑सो निष॒ङ्गिणो॑ रि॒पवो॒ हन्त्वा॑सः॥ ३<span class="rvts2">.</span>०३०<span class="rvts2">.</span>१५</p>
<p class="Shloka">सं घोष॑ शृण्वेऽव॒मैर॒मित्रै॑र्ज॒ही न्ये॑ष्व॒शनिं॒ तपि॑ष्ठाम्।</p>
<p class="Shloka">वृ॒श्चेम॒धस्ता॒द्वि रु॑जा॒ सह॑स्व ज॒हि रक्षो॑ मघवन्र॒न्धय॑स्व॥ ३<span class="rvts2">.</span>०३०<span class="rvts2">.</span>१६</p>
<p class="Shloka">उद्वृ॑ह॒ रक्ष॑ स॒हमू॑लमिन्द्र वृ॒श्चा मध्यं॒ प्रत्यग्रं॑ शृणीहि।</p>
<p class="Shloka">आ कीव॑तः सल॒लूकं॑ चकर्थ ब्रह्म॒द्विषे॒ तपु॑षिं हे॒तिम॑स्य॥ ३<span class="rvts2">.</span>०३०<span class="rvts2">.</span>१७</p>
<p class="Shloka">स्व॒स्तये॑ वा॒जिभि॑श्च प्रणेत॒ सं यन्म॒हीरिष॑ आ॒सत्सि॑ पू॒र्वीः।</p>
<p class="Shloka">रा॒यो व॒न्तारो॑ बृह॒तः स्या॑मा॒स्मे अ॑स्तु॒ भग॑ इन्द्र प्र॒जावा॑न्॥ ३<span class="rvts2">.</span>०३०<span class="rvts2">.</span>१८</p>
<p class="Shloka">आ नो॑ भर॒ भग॑मिन्द्र द्यु॒मन्तं॒ नि ते॑ दे॒ष्णस्य॑ धीमहि प्ररे॒के।</p>
<p class="Shloka">ऊ॒र्व इ॑व पप्रथे॒ कामो॑ अ॒स्मे तमा पृ॑ण वसुपते॒ वसू॑नाम्॥ ३<span class="rvts2">.</span>०३०<span class="rvts2">.</span>१९</p>
<p class="Shloka">इ॒मं कामं॑ मन्दया॒ गोभि॒रश्वै॑श्च॒न्द्रव॑ता॒ राध॑सा प॒प्रथ॑श्च।</p>
<p class="Shloka">स्व॒र्यवो॑ म॒तिभि॒स्तुभ्यं॒ विप्रा॒ इन्द्रा॑य॒ वाह॑ कुशि॒कासो॑ अक्रन्॥ ३<span class="rvts2">.</span>०३०<span class="rvts2">.</span>२०</p>
<p class="Shloka">आ नो॑ गो॒त्रा द॑र्दृहि गोपते॒ गाः सम॒स्मभ्यं॑ स॒नयो॑ यन्तु॒ वाजा॑।</p>
<p class="Shloka">दि॒वक्षा॑ असि वृषभ स॒त्यशु॑ष्मो॒ऽस्मभ्यं॒ सु म॑घवन्बोधि गो॒दाः॥ ३<span class="rvts2">.</span>०३०<span class="rvts2">.</span>२१</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३०<span class="rvts2">.</span>२२</p>
<p class="Sub-Heading">सूक्त</p>
<p class="Shloka">शास॒द्वह्नि॑र्दुहि॒तुर्न॒प्त्यं॑ गाद्वि॒द्वाँ ऋ॒तस्य॒ दीधि॑तिं सप॒र्यन्।</p>
<p class="Shloka">पि॒ता यत्र॑ दुहि॒तुः सेक॑मृ॒ञ्जन्सं श॒ग्म्ये॑न॒ मन॑सा दध॒न्वे॥ ३<span class="rvts2">.</span>०३१<span class="rvts2">.</span>०१</p>
<p class="Shloka">न जा॒मये॒ तान्वो॑ रि॒क्थमा॑रैक्च॒कार॒ गर्भं॑ सनि॒तुर्नि॒धान॑म्।</p>
<p class="Shloka">यदी॑ मा॒तरो॑ ज॒नय॑न्त॒ वह्नि॑म॒न्यः क॒र्ता सु॒कृतो॑र॒न्य ऋ॒न्धन्॥ ३<span class="rvts2">.</span>०३१<span class="rvts2">.</span>०२</p>
<p class="Shloka">अ॒ग्निर्ज॑ज्ञे जु॒ह्वा॒३ रेज॑मानो म॒हस्पु॒त्राँ अ॑रु॒षस्य॑ प्र॒यक्षे॑।</p>
<p class="Shloka">म॒हान्गर्भो॒ मह्या जा॒तमे॑षां म॒ही प्र॒वृद्धर्य॑श्वस्य य॒ज्ञैः॥ ३<span class="rvts2">.</span>०३१<span class="rvts2">.</span>०३</p>
<p class="Shloka">अ॒भि जैत्री॑रसचन्त स्पृधा॒नं महि॒ ज्योति॒स्तम॑सो॒ निर॑जानन्।</p>
<p class="Shloka">तं जा॑न॒तीः प्रत्युदा॑यन्नु॒षास॒ पति॒र्गवा॑मभव॒देक॒ इन्द्र॑॥ ३<span class="rvts2">.</span>०३१<span class="rvts2">.</span>०४</p>
<p class="Shloka">वी॒ळौ स॒तीर॒भि धीरा॑ अतृन्दन्प्रा॒चाहि॑न्व॒न्मन॑सा स॒प्त विप्रा॑।</p>
<p class="Shloka">विश्वा॑मविन्दन्प॒थ्या॑मृ॒तस्य॑ प्रजा॒नन्नित्ता नम॒सा वि॑वेश॥ ३<span class="rvts2">.</span>०३१<span class="rvts2">.</span>०५</p>
<p class="Shloka">वि॒दद्यदी॑ स॒रमा॑ रु॒ग्णमद्रे॒र्महि॒ पाथ॑ पू॒र्व्यं स॒ध्र्य॑क्कः।</p>
<p class="Shloka">अग्रं॑ नयत्सु॒पद्यक्ष॑राणा॒मच्छा॒ रवं॑ प्रथ॒मा जा॑न॒ती गा॑त्॥ ३<span class="rvts2">.</span>०३१<span class="rvts2">.</span>०६</p>
<p class="Shloka">अग॑च्छदु॒ विप्र॑तमः सखी॒यन्नसू॑दयत्सु॒कृते॒ गर्भ॒मद्रि॑।</p>
<p class="Shloka">स॒सान॒ मर्यो॒ युव॑भिर्मख॒स्यन्नथा॑भव॒दङ्गि॑राः स॒द्यो अर्च॑न्॥ ३<span class="rvts2">.</span>०३१<span class="rvts2">.</span>०७</p>
<p class="Shloka">स॒तःस॑तः प्रति॒मानं॑ पुरो॒भूर्विश्वा॑ वेद॒ जनि॑मा॒ हन्ति॒ शुष्ण॑म्।</p>
<p class="Shloka">प्र णो॑ दि॒वः प॑द॒वीर्ग॒व्युरर्च॒न्सखा॒ सखीँ॑रमुञ्च॒न्निर॑व॒द्यात्॥ ३<span class="rvts2">.</span>०३१<span class="rvts2">.</span>०८</p>
<p class="Shloka">नि ग॑व्य॒ता मन॑सा सेदुर॒र्कैः कृ॑ण्वा॒नासो॑ अमृत॒त्वाय॑ गा॒तुम्।</p>
<p class="Shloka">इ॒दं चि॒न्नु सद॑नं॒ भूर्ये॑षां॒ येन॒ मासाँ॒ असि॑षासन्नृ॒तेन॑॥ ३<span class="rvts2">.</span>०३१<span class="rvts2">.</span>०९</p>
<p class="Shloka">स॒म्पश्य॑माना अमदन्न॒भि स्वं पय॑ प्र॒त्नस्य॒ रेत॑सो॒ दुघा॑नाः।</p>
<p class="Shloka">वि रोद॑सी अतप॒द्घोष॑ एषां जा॒ते नि॒ष्ठामद॑धु॒र्गोषु॑ वी॒रान्॥ ३<span class="rvts2">.</span>०३१<span class="rvts2">.</span>१०</p>
<p class="Shloka">स जा॒तेभि॑र्वृत्र॒हा सेदु॑ ह॒व्यैरुदु॒स्रिया॑ असृज॒दिन्द्रो॑ अ॒र्कैः।</p>
<p class="Shloka">उ॒रू॒च्य॑स्मै घृ॒तव॒द्भर॑न्ती॒ मधु॒ स्वाद्म॑ दुदुहे॒ जेन्या॒ गौः॥ ३<span class="rvts2">.</span>०३१<span class="rvts2">.</span>११</p>
<p class="Shloka">पि॒त्रे चि॑च्चक्रु॒ सद॑नं॒ सम॑स्मै॒ महि॒ त्विषी॑मत्सु॒कृतो॒ वि हि ख्यन्।</p>
<p class="Shloka">वि॒ष्क॒भ्नन्त॒ स्कम्भ॑नेना॒ जनि॑त्री॒ आसी॑ना ऊ॒र्ध्वं र॑भ॒सं वि मि॑न्वन्॥ ३<span class="rvts2">.</span>०३१<span class="rvts2">.</span>१२</p>
<p class="Shloka">म॒ही यदि॑ धि॒षणा॑ शि॒श्नथे॒ धात्स॑द्यो॒वृधं॑ वि॒भ्वं१ रोद॑स्योः।</p>
<p class="Shloka">गिरो॒ यस्मि॑न्ननव॒द्याः स॑मी॒चीर्विश्वा॒ इन्द्रा॑य॒ तवि॑षी॒रनु॑त्ताः॥ ३<span class="rvts2">.</span>०३१<span class="rvts2">.</span>१३</p>
<p class="Shloka">मह्या ते॑ स॒ख्यं व॑श्मि श॒क्तीरा वृ॑त्र॒घ्ने नि॒युतो॑ यन्ति पू॒र्वीः।</p>
<p class="Shloka">महि॑ स्तो॒त्रमव॒ आग॑न्म सू॒रेर॒स्माकं॒ सु म॑घवन्बोधि गो॒पाः॥ ३<span class="rvts2">.</span>०३१<span class="rvts2">.</span>१४</p>
<p class="Shloka">महि॒ क्षेत्रं॑ पु॒रु श्च॒न्द्रं वि॑वि॒द्वानादित्सखि॑भ्यश्च॒रथं॒ समै॑रत्।</p>
<p class="Shloka">इन्द्रो॒ नृभि॑रजन॒द्दीद्या॑नः सा॒कं सूर्य॑मु॒षसं॑ गा॒तुम॒ग्निम्॥ ३<span class="rvts2">.</span>०३१<span class="rvts2">.</span>१५</p>
<p class="Shloka">अ॒पश्चि॑दे॒ष वि॒भ्वो॒३ दमू॑ना॒ प्र स॒ध्रीची॑रसृजद्वि॒श्वश्च॑न्द्राः।</p>
<p class="Shloka">मध्व॑ पुना॒नाः क॒विभि॑ प॒वित्रै॒र्द्युभि॑र्हिन्वन्त्य॒क्तुभि॒र्धनु॑त्रीः॥ ३<span class="rvts2">.</span>०३१<span class="rvts2">.</span>१६</p>
<p class="Shloka">अनु॑ कृ॒ष्णे वसु॑धिती जिहाते उ॒भे सूर्य॑स्य मं॒हना॒ यज॑त्रे।</p>
<p class="Shloka">परि॒ यत्ते॑ महि॒मानं॑ वृ॒जध्यै॒ सखा॑य इन्द्र॒ काम्या॑ ऋजि॒प्याः॥ ३<span class="rvts2">.</span>०३१<span class="rvts2">.</span>१७</p>
<p class="Shloka">पति॑र्भव वृत्रहन्सू॒नृता॑नां गि॒रां वि॒श्वायु॑र्वृष॒भो व॑यो॒धाः।</p>
<p class="Shloka">आ नो॑ गहि स॒ख्येभि॑ शि॒वेभि॑र्म॒हान्म॒हीभि॑रू॒तिभि॑ सर॒ण्यन्॥ ३<span class="rvts2">.</span>०३१<span class="rvts2">.</span>१८</p>
<p class="Shloka">तम॑ङ्गिर॒स्वन्नम॑सा सप॒र्यन्नव्यं॑ कृणोमि॒ सन्य॑से पुरा॒जाम्।</p>
<p class="Shloka">द्रुहो॒ वि या॑हि बहु॒ला अदे॑वी॒ स्व॑श्च नो मघवन्सा॒तये॑ धाः॥ ३<span class="rvts2">.</span>०३१<span class="rvts2">.</span>१९</p>
<p class="Shloka">मिह॑ पाव॒काः प्रत॑ता अभूवन्स्व॒स्ति न॑ पिपृहि पा॒रमा॑साम्।</p>
<p class="Shloka">इन्द्र॒ त्वं र॑थि॒रः पा॑हि नो रि॒षो म॒क्षूम॑क्षू कृणुहि गो॒जितो॑ नः॥ ३<span class="rvts2">.</span>०३१<span class="rvts2">.</span>२०</p>
<p class="Shloka">अदे॑दिष्ट वृत्र॒हा गोप॑ति॒र्गा अ॒न्तः कृ॒ष्णाँ अ॑रु॒षैर्धाम॑भिर्गात्।</p>
<p class="Shloka">प्र सू॒नृता॑ दि॒शमा॑न ऋ॒तेन॒ दुर॑श्च॒ विश्वा॑ अवृणो॒दप॒ स्वाः॥ ३<span class="rvts2">.</span>०३१<span class="rvts2">.</span>२१</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३१<span class="rvts2">.</span>२२</p>
<p class="Sub-Heading">सूक्त</p>
<p class="Shloka">इन्द्र॒ सोमं॑ सोमपते॒ पिबे॒मं माध्यं॑दिनं॒ सव॑नं॒ चारु॒ यत्ते॑।</p>
<p class="Shloka">प्र॒प्रुथ्या॒ शिप्रे॑ मघवन्नृजीषिन्वि॒मुच्या॒ हरी॑ इ॒ह मा॑दयस्व॥ ३<span class="rvts2">.</span>०३२<span class="rvts2">.</span>०१</p>
<p class="Shloka">गवा॑शिरं म॒न्थिन॑मिन्द्र शु॒क्रं पिबा॒ सोमं॑ ररि॒मा ते॒ मदा॑य।</p>
<p class="Shloka">ब्र॒ह्म॒कृता॒ मारु॑तेना ग॒णेन॑ स॒जोषा॑ रु॒द्रैस्तृ॒पदा वृ॑षस्व॥ ३<span class="rvts2">.</span>०३२<span class="rvts2">.</span>०२</p>
<p class="Shloka">ये ते॒ शुष्मं॒ ये तवि॑षी॒मव॑र्ध॒न्नर्च॑न्त इन्द्र म॒रुत॑स्त॒ ओज॑।</p>
<p class="Shloka">माध्यं॑दिने॒ सव॑ने वज्रहस्त॒ पिबा॑ रु॒द्रेभि॒ सग॑णः सुशिप्र॥ ३<span class="rvts2">.</span>०३२<span class="rvts2">.</span>०३</p>
<p class="Shloka">त इन्न्व॑स्य॒ मधु॑मद्विविप्र॒ इन्द्र॑स्य॒ शर्धो॑ म॒रुतो॒ य आस॑न्।</p>
<p class="Shloka">येभि॑र्वृ॒त्रस्ये॑षि॒तो वि॒वेदा॑म॒र्मणो॒ मन्य॑मानस्य॒ मर्म॑॥ ३<span class="rvts2">.</span>०३२<span class="rvts2">.</span>०४</p>
<p class="Shloka">म॒नु॒ष्वदि॑न्द्र॒ सव॑नं जुषा॒णः पिबा॒ सोमं॒ शश्व॑ते वी॒र्या॑य।</p>
<p class="Shloka">स आ व॑वृत्स्व हर्यश्व य॒ज्ञैः स॑र॒ण्युभि॑र॒पो अर्णा॑ सिसर्षि॥ ३<span class="rvts2">.</span>०३२<span class="rvts2">.</span>०५</p>
<p class="Shloka">त्वम॒पो यद्ध॑ वृ॒त्रं ज॑घ॒न्वाँ अत्याँ॑ इव॒ प्रासृ॑ज॒ सर्त॒वाजौ।</p>
<p class="Shloka">शया॑नमिन्द्र॒ चर॑ता व॒धेन॑ वव्रि॒वांसं॒ परि॑ दे॒वीरदे॑वम्॥ ३<span class="rvts2">.</span>०३२<span class="rvts2">.</span>०६</p>
<p class="Shloka">यजा॑म॒ इन्नम॑सा वृ॒द्धमिन्द्रं॑ बृ॒हन्त॑मृ॒ष्वम॒जरं॒ युवा॑नम्।</p>
<p class="Shloka">यस्य॑ प्रि॒ये म॒मतु॑र्य॒ज्ञिय॑स्य॒ न रोद॑सी महि॒मानं॑ म॒माते॑॥ ३<span class="rvts2">.</span>०३२<span class="rvts2">.</span>०७</p>
<p class="Shloka">इन्द्र॑स्य॒ कर्म॒ सुकृ॑ता पु॒रूणि॑ व्र॒तानि॑ दे॒वा न मि॑नन्ति॒ विश्वे॑।</p>
<p class="Shloka">दा॒धार॒ यः पृ॑थि॒वीं द्यामु॒तेमां ज॒जान॒ सूर्य॑मु॒षसं॑ सु॒दंसा॑॥ ३<span class="rvts2">.</span>०३२<span class="rvts2">.</span>०८</p>
<p class="Shloka">अद्रो॑घ स॒त्यं तव॒ तन्म॑हि॒त्वं स॒द्यो यज्जा॒तो अपि॑बो ह॒ सोम॑म्।</p>
<p class="Shloka">न द्याव॑ इन्द्र त॒वस॑स्त॒ ओजो॒ नाहा॒ न मासा॑ श॒रदो॑ वरन्त॥ ३<span class="rvts2">.</span>०३२<span class="rvts2">.</span>०९</p>
<p class="Shloka">त्वं स॒द्यो अ॑पिबो जा॒त इ॑न्द्र॒ मदा॑य॒ सोमं॑ पर॒मे व्यो॑मन्।</p>
<p class="Shloka">यद्ध॒ द्यावा॑पृथि॒वी आवि॑वेशी॒रथा॑भवः पू॒र्व्यः का॒रुधा॑याः॥ ३<span class="rvts2">.</span>०३२<span class="rvts2">.</span>१०</p>
<p class="Shloka">अह॒न्नहिं॑ परि॒शया॑न॒मर्ण॑ ओजा॒यमा॑नं तुविजात॒ तव्या॑न्।</p>
<p class="Shloka">न ते॑ महि॒त्वमनु॑ भू॒दध॒ द्यौर्यद॒न्यया॑ स्फि॒ग्या॒३ क्षामव॑स्थाः॥ ३<span class="rvts2">.</span>०३२<span class="rvts2">.</span>११</p>
<p class="Shloka">य॒ज्ञो हि त॑ इन्द्र॒ वर्ध॑नो॒ भूदु॒त प्रि॒यः सु॒तसो॑मो मि॒येध॑।</p>
<p class="Shloka">य॒ज्ञेन॑ य॒ज्ञम॑व य॒ज्ञिय॒ सन्य॒ज्ञस्ते॒ वज्र॑महि॒हत्य॑ आवत्॥ ३<span class="rvts2">.</span>०३२<span class="rvts2">.</span>१२</p>
<p class="Shloka">य॒ज्ञेनेन्द्र॒मव॒सा च॑क्रे अ॒र्वागैनं॑ सु॒म्नाय॒ नव्य॑से ववृत्याम्।</p>
<p class="Shloka">यः स्तोमे॑भिर्वावृ॒धे पू॒र्व्येभि॒र्यो म॑ध्य॒मेभि॑रु॒त नूत॑नेभिः॥ ३<span class="rvts2">.</span>०३२<span class="rvts2">.</span>१३</p>
<p class="Shloka">वि॒वेष॒ यन्मा॑ धि॒षणा॑ ज॒जान॒ स्तवै॑ पु॒रा पार्या॒दिन्द्र॒मह्न॑।</p>
<p class="Shloka">अंह॑सो॒ यत्र॑ पी॒पर॒द्यथा॑ नो ना॒वेव॒ यान्त॑मु॒भये॑ हवन्ते॥ ३<span class="rvts2">.</span>०३२<span class="rvts2">.</span>१४</p>
<p class="Shloka">आपू॑र्णो अस्य क॒लश॒ स्वाहा॒ सेक्ते॑व॒ कोशं॑ सिसिचे॒ पिब॑ध्यै।</p>
<p class="Shloka">समु॑ प्रि॒या आव॑वृत्र॒न्मदा॑य प्रदक्षि॒णिद॒भि सोमा॑स॒ इन्द्र॑म्॥ ३<span class="rvts2">.</span>०३२<span class="rvts2">.</span>१५</p>
<p class="Shloka">न त्वा॑ गभी॒रः पु॑रुहूत॒ सिन्धु॒र्नाद्र॑य॒ परि॒ षन्तो॑ वरन्त।</p>
<p class="Shloka">इ॒त्था सखि॑भ्य इषि॒तो यदि॒न्द्रा दृ॒ळ्हं चि॒दरु॑जो॒ गव्य॑मू॒र्वम्॥ ३<span class="rvts2">.</span>०३२<span class="rvts2">.</span>१६</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३२<span class="rvts2">.</span>१७</p>
<p class="Sub-Heading">सूक्त</p>
<p class="Shloka">प्र पर्व॑तानामुश॒ती उ॒पस्था॒दश्वे॑ इव॒ विषि॑ते॒ हास॑माने।</p>
<p class="Shloka">गावे॑व शु॒भ्रे मा॒तरा॑ रिहा॒णे विपा॑ट् छुतु॒द्री पय॑सा जवेते॥ ३<span class="rvts2">.</span>०३३<span class="rvts2">.</span>०१</p>
<p class="Shloka">इन्द्रे॑षिते प्रस॒वं भिक्ष॑माणे॒ अच्छा॑ समु॒द्रं र॒थ्ये॑व याथः।</p>
<p class="Shloka">स॒मा॒रा॒णे ऊ॒र्मिभि॒ पिन्व॑माने अ॒न्या वा॑म॒न्यामप्ये॑ति शुभ्रे॥ ३<span class="rvts2">.</span>०३३<span class="rvts2">.</span>०२</p>
<p class="Shloka">अच्छा॒ सिन्धुं॑ मा॒तृत॑मामयासं॒ विपा॑शमु॒र्वीं सु॒भगा॑मगन्म।</p>
<p class="Shloka">व॒त्समि॑व मा॒तरा॑ संरिहा॒णे स॑मा॒नं योनि॒मनु॑ सं॒चर॑न्ती॥ ३<span class="rvts2">.</span>०३३<span class="rvts2">.</span>०३</p>
<p class="Shloka">ए॒ना व॒यं पय॑सा॒ पिन्व॑माना॒ अनु॒ योनिं॑ दे॒वकृ॑तं॒ चर॑न्तीः।</p>
<p class="Shloka">न वर्त॑वे प्रस॒वः सर्ग॑तक्तः किं॒युर्विप्रो॑ न॒द्यो॑ जोहवीति॥ ३<span class="rvts2">.</span>०३३<span class="rvts2">.</span>०४</p>
<p class="Shloka">रम॑ध्वं मे॒ वच॑से सो॒म्याय॒ ऋता॑वरी॒रुप॑ मुहू॒र्तमेवै॑।</p>
<p class="Shloka">प्र सिन्धु॒मच्छा॑ बृह॒ती म॑नी॒षाव॒स्युर॑ह्वे कुशि॒कस्य॑ सू॒नुः॥ ३<span class="rvts2">.</span>०३३<span class="rvts2">.</span>०५</p>
<p class="Shloka">इन्द्रो॑ अ॒स्माँ अ॑रद॒द्वज्र॑बाहु॒रपा॑हन्वृ॒त्रं प॑रि॒धिं न॒दीना॑म्।</p>
<p class="Shloka">दे॒वो॑ऽनयत्सवि॒ता सु॑पा॒णिस्तस्य॑ व॒यं प्र॑स॒वे या॑म उ॒र्वीः॥ ३<span class="rvts2">.</span>०३३<span class="rvts2">.</span>०६</p>
<p class="Shloka">प्र॒वाच्यं॑ शश्व॒धा वी॒र्यं१ तदिन्द्र॑स्य॒ कर्म॒ यदहिं॑ विवृ॒श्चत्।</p>
<p class="Shloka">वि वज्रे॑ण परि॒षदो॑ जघा॒नाय॒न्नापोऽय॑नमि॒च्छमा॑नाः॥ ३<span class="rvts2">.</span>०३३<span class="rvts2">.</span>०७</p>
<p class="Shloka">ए॒तद्वचो॑ जरित॒र्मापि॑ मृष्ठा॒ आ यत्ते॒ घोषा॒नुत्त॑रा यु॒गानि॑।</p>
<p class="Shloka">उ॒क्थेषु॑ कारो॒ प्रति॑ नो जुषस्व॒ मा नो॒ नि क॑ पुरुष॒त्रा नम॑स्ते॥ ३<span class="rvts2">.</span>०३३<span class="rvts2">.</span>०८</p>
<p class="Shloka">ओ षु स्व॑सारः का॒रवे॑ शृणोत य॒यौ वो॑ दू॒रादन॑सा॒ रथे॑न।</p>
<p class="Shloka">नि षू न॑मध्वं॒ भव॑ता सुपा॒रा अ॑धोअ॒क्षाः सि॑न्धवः स्रो॒त्याभि॑॥ ३<span class="rvts2">.</span>०३३<span class="rvts2">.</span>०९</p>
<p class="Shloka">आ ते॑ कारो शृणवामा॒ वचां॑सि य॒याथ॑ दू॒रादन॑सा॒ रथे॑न।</p>
<p class="Shloka">नि ते॑ नंसै पीप्या॒नेव॒ योषा॒ मर्या॑येव क॒न्या॑ शश्व॒चै ते॑॥ ३<span class="rvts2">.</span>०३३<span class="rvts2">.</span>१०</p>
<p class="Shloka">यद॒ङ्ग त्वा॑ भर॒ताः सं॒तरे॑युर्ग॒व्यन्ग्राम॑ इषि॒त इन्द्र॑जूतः।</p>
<p class="Shloka">अर्षा॒दह॑ प्रस॒वः सर्ग॑तक्त॒ आ वो॑ वृणे सुम॒तिं य॒ज्ञिया॑नाम्॥ ३<span class="rvts2">.</span>०३३<span class="rvts2">.</span>११</p>
<p class="Shloka">अता॑रिषुर्भर॒ता ग॒व्यव॒ समभ॑क्त॒ विप्र॑ सुम॒तिं न॒दीना॑म्।</p>
<p class="Shloka">प्र पि॑न्वध्वमि॒षय॑न्तीः सु॒राधा॒ आ व॒क्षणा॑ पृ॒णध्वं॑ या॒त शीभ॑म्॥ ३<span class="rvts2">.</span>०३३<span class="rvts2">.</span>१२</p>
<p class="Shloka">उद्व॑ ऊ॒र्मिः शम्या॑ ह॒न्त्वापो॒ योक्त्रा॑णि मुञ्चत।</p>
<p class="Shloka">मादु॑ष्कृतौ॒ व्ये॑नसा॒घ्न्यौ शून॒मार॑ताम्॥ ३<span class="rvts2">.</span>०३३<span class="rvts2">.</span>१३</p>
<p class="Sub-Heading">सूक्त</p>
<p class="Shloka">इन्द्र॑ पू॒र्भिदाति॑र॒द्दास॑म॒र्कैर्वि॒दद्व॑सु॒र्दय॑मानो॒ वि शत्रू॑न्।</p>
<p class="Shloka">ब्रह्म॑जूतस्त॒न्वा॑ वावृधा॒नो भूरि॑दात्र॒ आपृ॑ण॒द्रोद॑सी उ॒भे॥ ३<span class="rvts2">.</span>०३४<span class="rvts2">.</span>०१</p>
<p class="Shloka">म॒खस्य॑ ते तवि॒षस्य॒ प्र जू॒तिमिय॑र्मि॒ वाच॑म॒मृता॑य॒ भूष॑न्।</p>
<p class="Shloka">इन्द्र॑ क्षिती॒नाम॑सि॒ मानु॑षीणां वि॒शां दैवी॑नामु॒त पू॑र्व॒यावा॑॥ ३<span class="rvts2">.</span>०३४<span class="rvts2">.</span>०२</p>
<p class="Shloka">इन्द्रो॑ वृ॒त्रम॑वृणो॒च्छर्ध॑नीति॒ प्र मा॒यिना॑ममिना॒द्वर्प॑णीतिः।</p>
<p class="Shloka">अह॒न्व्यं॑समु॒शध॒ग्वने॑ष्वा॒विर्धेना॑ अकृणोद्रा॒म्याणा॑म्॥ ३<span class="rvts2">.</span>०३४<span class="rvts2">.</span>०३</p>
<p class="Shloka">इन्द्र॑ स्व॒र्षा ज॒नय॒न्नहा॑नि जि॒गायो॒शिग्भि॒ पृत॑ना अभि॒ष्टिः।</p>
<p class="Shloka">प्रारो॑चय॒न्मन॑वे के॒तुमह्ना॒मवि॑न्द॒ज्ज्योति॑र्बृह॒ते रणा॑य॥ ३<span class="rvts2">.</span>०३४<span class="rvts2">.</span>०४</p>
<p class="Shloka">इन्द्र॒स्तुजो॑ ब॒र्हणा॒ आ वि॑वेश नृ॒वद्दधा॑नो॒ नर्या॑ पु॒रूणि॑।</p>
<p class="Shloka">अचे॑तय॒द्धिय॑ इ॒मा ज॑रि॒त्रे प्रेमं वर्ण॑मतिरच्छु॒क्रमा॑साम्॥ ३<span class="rvts2">.</span>०३४<span class="rvts2">.</span>०५</p>
<p class="Shloka">म॒हो म॒हानि॑ पनयन्त्य॒स्येन्द्र॑स्य॒ कर्म॒ सुकृ॑ता पु॒रूणि॑।</p>
<p class="Shloka">वृ॒जने॑न वृजि॒नान्सं पि॑पेष मा॒याभि॒र्दस्यूँ॑र॒भिभू॑त्योजाः॥ ३<span class="rvts2">.</span>०३४<span class="rvts2">.</span>०६</p>
<p class="Shloka">यु॒धेन्द्रो॑ म॒ह्ना वरि॑वश्चकार दे॒वेभ्य॒ सत्प॑तिश्चर्षणि॒प्राः।</p>
<p class="Shloka">वि॒वस्व॑त॒ सद॑ने अस्य॒ तानि॒ विप्रा॑ उ॒क्थेभि॑ क॒वयो॑ गृणन्ति॥ ३<span class="rvts2">.</span>०३४<span class="rvts2">.</span>०७</p>
<p class="Shloka">स॒त्रा॒साहं॒ वरे॑ण्यं सहो॒दां स॑स॒वांसं॒ स्व॑र॒पश्च॑ दे॒वीः।</p>
<p class="Shloka">स॒सान॒ यः पृ॑थि॒वीं द्यामु॒तेमामिन्द्रं॑ मद॒न्त्यनु॒ धीर॑णासः॥ ३<span class="rvts2">.</span>०३४<span class="rvts2">.</span>०८</p>
<p class="Shloka">स॒सानात्याँ॑ उ॒त सूर्यं॑ ससा॒नेन्द्र॑ ससान पुरु॒भोज॑सं॒ गाम्।</p>
<p class="Shloka">हि॒र॒ण्यय॑मु॒त भोगं॑ ससान ह॒त्वी दस्यू॒न्प्रार्यं॒ वर्ण॑मावत्॥ ३<span class="rvts2">.</span>०३४<span class="rvts2">.</span>०९</p>
<p class="Shloka">इन्द्र॒ ओष॑धीरसनो॒दहा॑नि॒ वन॒स्पतीँ॑रसनोद॒न्तरि॑क्षम्।</p>
<p class="Shloka">बि॒भेद॑ व॒लं नु॑नु॒दे विवा॒चोऽथा॑भवद्दमि॒ताभिक्र॑तूनाम्॥ ३<span class="rvts2">.</span>०३४<span class="rvts2">.</span>१०</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३४<span class="rvts2">.</span>११</p>
<p class="Sub-Heading">सूक्त</p>
<p class="Shloka">तिष्ठा॒ हरी॒ रथ॒ आ यु॒ज्यमा॑ना या॒हि वा॒युर्न नि॒युतो॑ नो॒ अच्छ॑।</p>
<p class="Shloka">पिबा॒स्यन्धो॑ अ॒भिसृ॑ष्टो अ॒स्मे इन्द्र॒ स्वाहा॑ ररि॒मा ते॒ मदा॑य॥ ३<span class="rvts2">.</span>०३५<span class="rvts2">.</span>०१</p>
<p class="Shloka">उपा॑जि॒रा पु॑रुहू॒ताय॒ सप्ती॒ हरी॒ रथ॑स्य धू॒र्ष्वा यु॑नज्मि।</p>
<p class="Shloka">द्र॒वद्यथा॒ सम्भृ॑तं वि॒श्वत॑श्चि॒दुपे॒मं य॒ज्ञमा व॑हात॒ इन्द्र॑म्॥ ३<span class="rvts2">.</span>०३५<span class="rvts2">.</span>०२</p>
<p class="Shloka">उपो॑ नयस्व॒ वृष॑णा तपु॒ष्पोतेम॑व॒ त्वं वृ॑षभ स्वधावः।</p>
<p class="Shloka">ग्रसे॑ता॒मश्वा॒ वि मु॑चे॒ह शोणा॑ दि॒वेदि॑वे स॒दृशी॑रद्धि धा॒नाः॥ ३<span class="rvts2">.</span>०३५<span class="rvts2">.</span>०३</p>
<p class="Shloka">ब्रह्म॑णा ते ब्रह्म॒युजा॑ युनज्मि॒ हरी॒ सखा॑या सध॒माद॑ आ॒शू।</p>
<p class="Shloka">स्थि॒रं रथं॑ सु॒खमि॑न्द्राधि॒तिष्ठ॑न्प्रजा॒नन्वि॒द्वाँ उप॑ याहि॒ सोम॑म्॥ ३<span class="rvts2">.</span>०३५<span class="rvts2">.</span>०४</p>
<p class="Shloka">मा ते॒ हरी॒ वृष॑णा वी॒तपृ॑ष्ठा॒ नि री॑रम॒न्यज॑मानासो अ॒न्ये।</p>
<p class="Shloka">अ॒त्याया॑हि॒ शश्व॑तो व॒यं तेऽरं॑ सु॒तेभि॑ कृणवाम॒ सोमै॑॥ ३<span class="rvts2">.</span>०३५<span class="rvts2">.</span>०५</p>
<p class="Shloka">तवा॒यं सोम॒स्त्वमेह्य॒र्वाङ्छ॑श्वत्त॒मं सु॒मना॑ अ॒स्य पा॑हि।</p>
<p class="Shloka">अ॒स्मिन्य॒ज्ञे ब॒र्हिष्या नि॒षद्या॑ दधि॒ष्वेमं ज॒ठर॒ इन्दु॑मिन्द्र॥ ३<span class="rvts2">.</span>०३५<span class="rvts2">.</span>०६</p>
<p class="Shloka">स्ती॒र्णं ते॑ ब॒र्हिः सु॒त इ॑न्द्र॒ सोम॑ कृ॒ता धा॒ना अत्त॑वे ते॒ हरि॑भ्याम्।</p>
<p class="Shloka">तदो॑कसे पुरु॒शाका॑य॒ वृष्णे॑ म॒रुत्व॑ते॒ तुभ्यं॑ रा॒ता ह॒वींषि॑॥ ३<span class="rvts2">.</span>०३५<span class="rvts2">.</span>०७</p>
<p class="Shloka">इ॒मं नर॒ पर्व॑ता॒स्तुभ्य॒माप॒ समि॑न्द्र॒ गोभि॒र्मधु॑मन्तमक्रन्।</p>
<p class="Shloka">तस्या॒गत्या॑ सु॒मना॑ ऋष्व पाहि प्रजा॒नन्वि॒द्वान्प॒थ्या॒३ अनु॒ स्वाः॥ ३<span class="rvts2">.</span>०३५<span class="rvts2">.</span>०८</p>
<p class="Shloka">याँ आभ॑जो म॒रुत॑ इन्द्र॒ सोमे॒ ये त्वामव॑र्ध॒न्नभ॑वन्ग॒णस्ते॑।</p>
<p class="Shloka">तेभि॑रे॒तं स॒जोषा॑ वावशा॒नो॒३ऽग्नेः पि॑ब जि॒ह्वया॒ सोम॑मिन्द्र॥ ३<span class="rvts2">.</span>०३५<span class="rvts2">.</span>०९</p>
<p class="Shloka">इन्द्र॒ पिब॑ स्व॒धया॑ चित्सु॒तस्या॒ग्नेर्वा॑ पाहि जि॒ह्वया॑ यजत्र।</p>
<p class="Shloka">अ॒ध्व॒र्योर्वा॒ प्रय॑तं शक्र॒ हस्ता॒द्धोतु॑र्वा य॒ज्ञं ह॒विषो॑ जुषस्व॥ ३<span class="rvts2">.</span>०३५<span class="rvts2">.</span>१०</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३५<span class="rvts2">.</span>११</p>
<p class="Sub-Heading">सूक्त</p>
<p class="Shloka">इ॒मामू॒ षु प्रभृ॑तिं सा॒तये॑ धा॒ शश्व॑च्छश्वदू॒तिभि॒र्याद॑मानः।</p>
<p class="Shloka">सु॒तेसु॑ते वावृधे॒ वर्ध॑नेभि॒र्यः कर्म॑भिर्म॒हद्भि॒ सुश्रु॑तो॒ भूत्॥ ३<span class="rvts2">.</span>०३६<span class="rvts2">.</span>०१</p>
<p class="Shloka">इन्द्रा॑य॒ सोमा॑ प्र॒दिवो॒ विदा॑ना ऋ॒भुर्येभि॒र्वृष॑पर्वा॒ विहा॑याः।</p>
<p class="Shloka">प्र॒य॒म्यमा॑ना॒न्प्रति॒ षू गृ॑भा॒येन्द्र॒ पिब॒ वृष॑धूतस्य॒ वृष्ण॑॥ ३<span class="rvts2">.</span>०३६<span class="rvts2">.</span>०२</p>
<p class="Shloka">पिबा॒ वर्ध॑स्व॒ तव॑ घा सु॒तास॒ इन्द्र॒ सोमा॑सः प्रथ॒मा उ॒तेमे।</p>
<p class="Shloka">यथापि॑बः पू॒र्व्याँ इ॑न्द्र॒ सोमाँ॑ ए॒वा पा॑हि॒ पन्यो॑ अ॒द्या नवी॑यान्॥ ३<span class="rvts2">.</span>०३६<span class="rvts2">.</span>०३</p>
<p class="Shloka">म॒हाँ अम॑त्रो वृ॒जने॑ विर॒प्श्यु१ग्रं शव॑ पत्यते धृ॒ष्ण्वोज॑।</p>
<p class="Shloka">नाह॑ विव्याच पृथि॒वी च॒नैनं॒ यत्सोमा॑सो॒ हर्य॑श्व॒मम॑न्दन्॥ ३<span class="rvts2">.</span>०३६<span class="rvts2">.</span>०४</p>
<p class="Shloka">म॒हाँ उ॒ग्रो वा॑वृधे वी॒र्या॑य स॒माच॑क्रे वृष॒भः काव्ये॑न।</p>
<p class="Shloka">इन्द्रो॒ भगो॑ वाज॒दा अ॑स्य॒ गाव॒ प्र जा॑यन्ते॒ दक्षि॑णा अस्य पू॒र्वीः॥ ३<span class="rvts2">.</span>०३६<span class="rvts2">.</span>०५</p>
<p class="Shloka">प्र यत्सिन्ध॑वः प्रस॒वं यथाय॒न्नाप॑ समु॒द्रं र॒थ्ये॑व जग्मुः।</p>
<p class="Shloka">अत॑श्चि॒दिन्द्र॒ सद॑सो॒ वरी॑या॒न्यदीं॒ सोम॑ पृ॒णति॑ दु॒ग्धो अं॒शुः॥ ३<span class="rvts2">.</span>०३६<span class="rvts2">.</span>०६</p>
<p class="Shloka">स॒मु॒द्रेण॒ सिन्ध॑वो॒ याद॑माना॒ इन्द्रा॑य॒ सोमं॒ सुषु॑तं॒ भर॑न्तः।</p>
<p class="Shloka">अं॒शुं दु॑हन्ति ह॒स्तिनो॑ भ॒रित्रै॒र्मध्व॑ पुनन्ति॒ धार॑या प॒वित्रै॑॥ ३<span class="rvts2">.</span>०३६<span class="rvts2">.</span>०७</p>
<p class="Shloka">ह्र॒दा इ॑व कु॒क्षय॑ सोम॒धाना॒ समी॑ विव्याच॒ सव॑ना पु॒रूणि॑।</p>
<p class="Shloka">अन्ना॒ यदिन्द्र॑ प्रथ॒मा व्याश॑ वृ॒त्रं ज॑घ॒न्वाँ अ॑वृणीत॒ सोम॑म्॥ ३<span class="rvts2">.</span>०३६<span class="rvts2">.</span>०८</p>
<p class="Shloka">आ तू भ॑र॒ माकि॑रे॒तत्परि॑ ष्ठाद्वि॒द्मा हि त्वा॒ वसु॑पतिं॒ वसू॑नाम्।</p>
<p class="Shloka">इन्द्र॒ यत्ते॒ माहि॑नं॒ दत्र॒मस्त्य॒स्मभ्यं॒ तद्ध॑र्यश्व॒ प्र य॑न्धि॥ ३<span class="rvts2">.</span>०३६<span class="rvts2">.</span>०९</p>
<p class="Shloka">अ॒स्मे प्र य॑न्धि मघवन्नृजीषि॒न्निन्द्र॑ रा॒यो वि॒श्ववा॑रस्य॒ भूरे॑।</p>
<p class="Shloka">अ॒स्मे श॒तं श॒रदो॑ जी॒वसे॑ धा अ॒स्मे वी॒राञ्छश्व॑त इन्द्र शिप्रिन्॥ ३<span class="rvts2">.</span>०३६<span class="rvts2">.</span>१०</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३६<span class="rvts2">.</span>११</p>
<p class="Sub-Heading">सूक्त</p>
<p class="Shloka">वार्त्र॑हत्याय॒ शव॑से पृतना॒षाह्या॑य च।</p>
<p class="Shloka">इन्द्र॒ त्वा व॑र्तयामसि॥ ३<span class="rvts2">.</span>०३७<span class="rvts2">.</span>०१</p>
<p class="Shloka">अ॒र्वा॒चीनं॒ सु ते॒ मन॑ उ॒त चक्षु॑ शतक्रतो।</p>
<p class="Shloka">इन्द्र॑ कृ॒ण्वन्तु॑ वा॒घत॑॥ ३<span class="rvts2">.</span>०३७<span class="rvts2">.</span>०२</p>
<p class="Shloka">नामा॑नि ते शतक्रतो॒ विश्वा॑भिर्गी॒र्भिरी॑महे।</p>
<p class="Shloka">इन्द्रा॑भिमाति॒षाह्ये॑॥ ३<span class="rvts2">.</span>०३७<span class="rvts2">.</span>०३</p>
<p class="Shloka">पु॒रु॒ष्टु॒तस्य॒ धाम॑भिः श॒तेन॑ महयामसि।</p>
<p class="Shloka">इन्द्र॑स्य चर्षणी॒धृत॑॥ ३<span class="rvts2">.</span>०३७<span class="rvts2">.</span>०४</p>
<p class="Shloka">इन्द्रं॑ वृ॒त्राय॒ हन्त॑वे पुरुहू॒तमुप॑ ब्रुवे।</p>
<p class="Shloka">भरे॑षु॒ वाज॑सातये॥ ३<span class="rvts2">.</span>०३७<span class="rvts2">.</span>०५</p>
<p class="Shloka">वाजे॑षु सास॒हिर्भ॑व॒ त्वामी॑महे शतक्रतो।</p>
<p class="Shloka">इन्द्र॑ वृ॒त्राय॒ हन्त॑वे॥ ३<span class="rvts2">.</span>०३७<span class="rvts2">.</span>०६</p>
<p class="Shloka">द्यु॒म्नेषु॑ पृत॒नाज्ये॑ पृत्सु॒तूर्षु॒ श्रव॑स्सु च।</p>
<p class="Shloka">इन्द्र॒ साक्ष्वा॒भिमा॑तिषु॥ ३<span class="rvts2">.</span>०३७<span class="rvts2">.</span>०७</p>
<p class="Shloka">शु॒ष्मिन्त॑मं न ऊ॒तये॑ द्यु॒म्निनं॑ पाहि॒ जागृ॑विम्।</p>
<p class="Shloka">इन्द्र॒ सोमं॑ शतक्रतो॥ ३<span class="rvts2">.</span>०३७<span class="rvts2">.</span>०८</p>
<p class="Shloka">इ॒न्द्रि॒याणि॑ शतक्रतो॒ या ते॒ जने॑षु प॒ञ्चसु॑।</p>
<p class="Shloka">इन्द्र॒ तानि॑ त॒ आ वृ॑णे॥ ३<span class="rvts2">.</span>०३७<span class="rvts2">.</span>०९</p>
<p class="Shloka">अग॑न्निन्द्र॒ श्रवो॑ बृ॒हद्द्यु॒म्नं द॑धिष्व दु॒ष्टर॑म्।</p>
<p class="Shloka">उत्ते॒ शुष्मं॑ तिरामसि॥ ३<span class="rvts2">.</span>०३७<span class="rvts2">.</span>१०</p>
<p class="Shloka">अ॒र्वा॒वतो॑ न॒ आ ग॒ह्यथो॑ शक्र परा॒वत॑।</p>
<p class="Shloka">उ॒ लो॒को यस्ते॑ अद्रिव॒ इन्द्रे॒ह तत॒ आ ग॑हि॥ ३<span class="rvts2">.</span>०३७<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒भि तष्टे॑व दीधया मनी॒षामत्यो॒ न वा॒जी सु॒धुरो॒ जिहा॑नः।</p>
<p class="Shloka">अ॒भि प्रि॒याणि॒ मर्मृ॑श॒त्परा॑णि क॒वीँरि॑च्छामि सं॒दृशे॑ सुमे॒धाः॥ ३<span class="rvts2">.</span>०३८<span class="rvts2">.</span>०१</p>
<p class="Shloka">इ॒नोत पृ॑च्छ॒ जनि॑मा कवी॒नां म॑नो॒धृत॑ सु॒कृत॑स्तक्षत॒ द्याम्।</p>
<p class="Shloka">इ॒मा उ॑ ते प्र॒ण्यो॒३ वर्ध॑माना॒ मनो॑वाता॒ अध॒ नु धर्म॑णि ग्मन्॥ ३<span class="rvts2">.</span>०३८<span class="rvts2">.</span>०२</p>
<p class="Shloka">नि षी॒मिदत्र॒ गुह्या॒ दधा॑ना उ॒त क्ष॒त्राय॒ रोद॑सी॒ सम॑ञ्जन्।</p>
<p class="Shloka">सं मात्रा॑भिर्ममि॒रे ये॒मुरु॒र्वी अ॒न्तर्म॒ही समृ॑ते॒ धाय॑से धुः॥ ३<span class="rvts2">.</span>०३८<span class="rvts2">.</span>०३</p>
<p class="Shloka">आ॒तिष्ठ॑न्तं॒ परि॒ विश्वे॑ अभूष॒ञ्छ्रियो॒ वसा॑नश्चरति॒ स्वरो॑चिः।</p>
<p class="Shloka">म॒हत्तद्वृष्णो॒ असु॑रस्य॒ नामा वि॒श्वरू॑पो अ॒मृता॑नि तस्थौ॥ ३<span class="rvts2">.</span>०३८<span class="rvts2">.</span>०४</p>
<p class="Shloka">असू॑त॒ पूर्वो॑ वृष॒भो ज्याया॑नि॒मा अ॑स्य शु॒रुध॑ सन्ति पू॒र्वीः।</p>
<p class="Shloka">दिवो॑ नपाता वि॒दथ॑स्य धी॒भिः क्ष॒त्रं रा॑जाना प्र॒दिवो॑ दधाथे॥ ३<span class="rvts2">.</span>०३८<span class="rvts2">.</span>०५</p>
<p class="Shloka">त्रीणि॑ राजाना वि॒दथे॑ पु॒रूणि॒ परि॒ विश्वा॑नि भूषथ॒ सदां॑सि।</p>
<p class="Shloka">अप॑श्य॒मत्र॒ मन॑सा जग॒न्वान्व्र॒ते ग॑न्ध॒र्वाँ अपि॑ वा॒युके॑शान्॥ ३<span class="rvts2">.</span>०३८<span class="rvts2">.</span>०६</p>
<p class="Shloka">तदिन्न्व॑स्य वृष॒भस्य॑ धे॒नोरा नाम॑भिर्ममिरे॒ सक्म्यं॒ गोः।</p>
<p class="Shloka">अ॒न्यद॑न्यदसु॒र्यं१ वसा॑ना॒ नि मा॒यिनो॑ ममिरे रू॒पम॑स्मिन्॥ ३<span class="rvts2">.</span>०३८<span class="rvts2">.</span>०७</p>
<p class="Shloka">तदिन्न्व॑स्य सवि॒तुर्नकि॑र्मे हिर॒ण्ययी॑म॒मतिं॒ यामशि॑श्रेत्।</p>
<p class="Shloka">आ सु॑ष्टु॒ती रोद॑सी विश्वमि॒न्वे अपी॑व॒ योषा॒ जनि॑मानि वव्रे॥ ३<span class="rvts2">.</span>०३८<span class="rvts2">.</span>०८</p>
<p class="Shloka">यु॒वं प्र॒त्नस्य॑ साधथो म॒हो यद्दैवी॑ स्व॒स्तिः परि॑ णः स्यातम्।</p>
<p class="Shloka">गो॒पाजि॑ह्वस्य त॒स्थुषो॒ विरू॑पा॒ विश्वे॑ पश्यन्ति मा॒यिन॑ कृ॒तानि॑॥ ३<span class="rvts2">.</span>०३८<span class="rvts2">.</span>०९</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३८<span class="rvts2">.</span>१०</p>
<p class="Sub-Heading">सूक्त</p>
<p class="Shloka">इन्द्रं॑ म॒तिर्हृ॒द आ व॒च्यमा॒नाच्छा॒ पतिं॒ स्तोम॑तष्टा जिगाति।</p>
<p class="Shloka">या जागृ॑विर्वि॒दथे॑ श॒स्यमा॒नेन्द्र॒ यत्ते॒ जाय॑ते वि॒द्धि तस्य॑॥ ३<span class="rvts2">.</span>०३९<span class="rvts2">.</span>०१</p>
<p class="Shloka">दि॒वश्चि॒दा पू॒र्व्या जाय॑माना॒ वि जागृ॑विर्वि॒दथे॑ श॒स्यमा॑ना।</p>
<p class="Shloka">भ॒द्रा वस्त्रा॒ण्यर्जु॑ना॒ वसा॑ना॒ सेयम॒स्मे स॑न॒जा पित्र्या॒ धीः॥ ३<span class="rvts2">.</span>०३९<span class="rvts2">.</span>०२</p>
<p class="Shloka">य॒मा चि॒दत्र॑ यम॒सूर॑सूत जि॒ह्वाया॒ अग्रं॒ पत॒दा ह्यस्था॑त्।</p>
<p class="Shloka">वपूं॑षि जा॒ता मि॑थु॒ना स॑चेते तमो॒हना॒ तपु॑षो बु॒ध्न एता॑॥ ३<span class="rvts2">.</span>०३९<span class="rvts2">.</span>०३</p>
<p class="Shloka">नकि॑रेषां निन्दि॒ता मर्त्ये॑षु॒ ये अ॒स्माकं॑ पि॒तरो॒ गोषु॑ यो॒धाः।</p>
<p class="Shloka">इन्द्र॑ एषां दृंहि॒ता माहि॑नावा॒नुद्गो॒त्राणि॑ ससृजे दं॒सना॑वान्॥ ३<span class="rvts2">.</span>०३९<span class="rvts2">.</span>०४</p>
<p class="Shloka">सखा॑ ह॒ यत्र॒ सखि॑भि॒र्नव॑ग्वैरभि॒ज्ञ्वा सत्व॑भि॒र्गा अ॑नु॒ग्मन्।</p>
<p class="Shloka">स॒त्यं तदिन्द्रो॑ द॒शभि॒र्दश॑ग्वै॒ सूर्यं॑ विवेद॒ तम॑सि क्षि॒यन्त॑म्॥ ३<span class="rvts2">.</span>०३९<span class="rvts2">.</span>०५</p>
<p class="Shloka">इन्द्रो॒ मधु॒ सम्भृ॑तमु॒स्रिया॑यां प॒द्वद्वि॑वेद श॒फव॒न्नमे॒ गोः।</p>
<p class="Shloka">गुहा॑ हि॒तं गुह्यं॑ गू॒ळ्हम॒प्सु हस्ते॑ दधे॒ दक्षि॑णे॒ दक्षि॑णावान्॥ ३<span class="rvts2">.</span>०३९<span class="rvts2">.</span>०६</p>
<p class="Shloka">ज्योति॑र्वृणीत॒ तम॑सो विजा॒नन्ना॒रे स्या॑म दुरि॒ताद॒भीके॑।</p>
<p class="Shloka">इ॒मा गिर॑ सोमपाः सोमवृद्ध जु॒षस्वे॑न्द्र पुरु॒तम॑स्य का॒रोः॥ ३<span class="rvts2">.</span>०३९<span class="rvts2">.</span>०७</p>
<p class="Shloka">ज्योति॑र्य॒ज्ञाय॒ रोद॑सी॒ अनु॑ ष्यादा॒रे स्या॑म दुरि॒तस्य॒ भूरे॑।</p>
<p class="Shloka">भूरि॑ चि॒द्धि तु॑ज॒तो मर्त्य॑स्य सुपा॒रासो॑ वसवो ब॒र्हणा॑वत्॥ ३<span class="rvts2">.</span>०३९<span class="rvts2">.</span>०८</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०३९<span class="rvts2">.</span>०९</p>
<p class="Sub-Heading">सूक्त</p>
<p class="Shloka">इन्द्र॑ त्वा वृष॒भं व॒यं सु॒ते सोमे॑ हवामहे।</p>
<p class="Shloka">स पा॑हि॒ मध्वो॒ अन्ध॑सः॥ ३<span class="rvts2">.</span>०४०<span class="rvts2">.</span>०१</p>
<p class="Shloka">इन्द्र॑ क्रतु॒विदं॑ सु॒तं सोमं॑ हर्य पुरुष्टुत।</p>
<p class="Shloka">पिबा वृ॑षस्व॒ तातृ॑पिम्॥ ३<span class="rvts2">.</span>०४०<span class="rvts2">.</span>०२</p>
<p class="Shloka">इन्द्र॒ प्र णो॑ धि॒तावा॑नं य॒ज्ञं विश्वे॑भिर्दे॒वेभि॑।</p>
<p class="Shloka">ति॒र स्त॑वान विश्पते॥ ३<span class="rvts2">.</span>०४०<span class="rvts2">.</span>०३</p>
<p class="Shloka">इन्द्र॒ सोमा॑ सु॒ता इ॒मे तव॒ प्र य॑न्ति सत्पते।</p>
<p class="Shloka">क्षयं॑ च॒न्द्रास॒ इन्द॑वः॥ ३<span class="rvts2">.</span>०४०<span class="rvts2">.</span>०४</p>
<p class="Shloka">द॒धि॒ष्वा ज॒ठरे॑ सु॒तं सोम॑मिन्द्र॒ वरे॑ण्यम्।</p>
<p class="Shloka">तव॑ द्यु॒क्षास॒ इन्द॑वः॥ ३<span class="rvts2">.</span>०४०<span class="rvts2">.</span>०५</p>
<p class="Shloka">गिर्व॑णः पा॒हि न॑ सु॒तं मधो॒र्धारा॑भिरज्यसे।</p>
<p class="Shloka">इन्द्र॒ त्वादा॑त॒मिद्यश॑॥ ३<span class="rvts2">.</span>०४०<span class="rvts2">.</span>०६</p>
<p class="Shloka">अ॒भि द्यु॒म्नानि॑ व॒निन॒ इन्द्रं॑ सचन्ते॒ अक्षि॑ता।</p>
<p class="Shloka">पी॒त्वी सोम॑स्य वावृधे॥ ३<span class="rvts2">.</span>०४०<span class="rvts2">.</span>०७</p>
<p class="Shloka">अ॒र्वा॒वतो॑ न॒ आ ग॑हि परा॒वत॑श्च वृत्रहन्।</p>
<p class="Shloka">इ॒मा जु॑षस्व नो॒ गिर॑॥ ३<span class="rvts2">.</span>०४०<span class="rvts2">.</span>०८</p>
<p class="Shloka">यद॑न्त॒रा प॑रा॒वत॑मर्वा॒वतं॑ च हू॒यसे॑।</p>
<p class="Shloka">इन्द्रे॒ह तत॒ आ ग॑हि॥ ३<span class="rvts2">.</span>०४०<span class="rvts2">.</span>०९</p>
<p class="Sub-Heading">सूक्त</p>
<p class="Shloka">आ तू न॑ इन्द्र म॒द्र्य॑ग्घुवा॒नः सोम॑पीतये।</p>
<p class="Shloka">हरि॑भ्यां याह्यद्रिवः॥ ३<span class="rvts2">.</span>०४१<span class="rvts2">.</span>०१</p>
<p class="Shloka">स॒त्तो होता॑ न ऋ॒त्विय॑स्तिस्ति॒रे ब॒र्हिरा॑नु॒षक्।</p>
<p class="Shloka">अयु॑ज्रन्प्रा॒तरद्र॑यः॥ ३<span class="rvts2">.</span>०४१<span class="rvts2">.</span>०२</p>
<p class="Shloka">इ॒मा ब्रह्म॑ ब्रह्मवाहः क्रि॒यन्त॒ आ ब॒र्हिः सी॑द।</p>
<p class="Shloka">वी॒हि शू॑र पुरो॒ळाश॑म्॥ ३<span class="rvts2">.</span>०४१<span class="rvts2">.</span>०३</p>
<p class="Shloka">रा॒र॒न्धि सव॑नेषु ण ए॒षु स्तोमे॑षु वृत्रहन्।</p>
<p class="Shloka">उ॒क्थेष्वि॑न्द्र गिर्वणः॥ ३<span class="rvts2">.</span>०४१<span class="rvts2">.</span>०४</p>
<p class="Shloka">म॒तय॑ सोम॒पामु॒रुं रि॒हन्ति॒ शव॑स॒स्पति॑म्।</p>
<p class="Shloka">इन्द्रं॑ व॒त्सं न मा॒तर॑॥ ३<span class="rvts2">.</span>०४१<span class="rvts2">.</span>०५</p>
<p class="Shloka">स म॑न्दस्वा॒ ह्यन्ध॑सो॒ राध॑से त॒न्वा॑ म॒हे।</p>
<p class="Shloka">न स्तो॒तारं॑ नि॒दे क॑रः॥ ३<span class="rvts2">.</span>०४१<span class="rvts2">.</span>०६</p>
<p class="Shloka">व॒यमि॑न्द्र त्वा॒यवो॑ ह॒विष्म॑न्तो जरामहे।</p>
<p class="Shloka">उ॒त त्वम॑स्म॒युर्व॑सो॥ ३<span class="rvts2">.</span>०४१<span class="rvts2">.</span>०७</p>
<p class="Shloka">मारे अ॒स्मद्वि मु॑मुचो॒ हरि॑प्रिया॒र्वाङ्या॑हि।</p>
<p class="Shloka">इन्द्र॑ स्वधावो॒ मत्स्वे॒ह॥ ३<span class="rvts2">.</span>०४१<span class="rvts2">.</span>०८</p>
<p class="Shloka">अ॒र्वाञ्चं॑ त्वा सु॒खे रथे॒ वह॑तामिन्द्र के॒शिना॑।</p>
<p class="Shloka">घृ॒तस्नू॑ ब॒र्हिरा॒सदे॑॥ ३<span class="rvts2">.</span>०४१<span class="rvts2">.</span>०९</p>
<p class="Sub-Heading">सूक्त</p>
<p class="Shloka">उप॑ नः सु॒तमा ग॑हि॒ सोम॑मिन्द्र॒ गवा॑शिरम्।</p>
<p class="Shloka">हरि॑भ्यां॒ यस्ते॑ अस्म॒युः॥ ३<span class="rvts2">.</span>०४२<span class="rvts2">.</span>०१</p>
<p class="Shloka">तमि॑न्द्र॒ मद॒मा ग॑हि बर्हि॒ष्ठां ग्राव॑भिः सु॒तम्।</p>
<p class="Shloka">कु॒विन्न्व॑स्य तृ॒प्णव॑॥ ३<span class="rvts2">.</span>०४२<span class="rvts2">.</span>०२</p>
<p class="Shloka">इन्द्र॑मि॒त्था गिरो॒ ममाच्छा॑गुरिषि॒ता इ॒तः।</p>
<p class="Shloka">आ॒वृते॒ सोम॑पीतये॥ ३<span class="rvts2">.</span>०४२<span class="rvts2">.</span>०३</p>
<p class="Shloka">इन्द्रं॒ सोम॑स्य पी॒तये॒ स्तोमै॑रि॒ह ह॑वामहे।</p>
<p class="Shloka">उ॒क्थेभि॑ कु॒विदा॒गम॑त्॥ ३<span class="rvts2">.</span>०४२<span class="rvts2">.</span>०४</p>
<p class="Shloka">इन्द्र॒ सोमा॑ सु॒ता इ॒मे तान्द॑धिष्व शतक्रतो।</p>
<p class="Shloka">ज॒ठरे॑ वाजिनीवसो॥ ३<span class="rvts2">.</span>०४२<span class="rvts2">.</span>०५</p>
<p class="Shloka">वि॒द्मा हि त्वा॑ धनंज॒यं वाजे॑षु दधृ॒षं क॑वे।</p>
<p class="Shloka">अधा॑ ते सु॒म्नमी॑महे॥ ३<span class="rvts2">.</span>०४२<span class="rvts2">.</span>०६</p>
<p class="Shloka">इ॒ममि॑न्द्र॒ गवा॑शिरं॒ यवा॑शिरं च नः पिब।</p>
<p class="Shloka">आ॒गत्या॒ वृष॑भिः सु॒तम्॥ ३<span class="rvts2">.</span>०४२<span class="rvts2">.</span>०७</p>
<p class="Shloka">तुभ्येदि॑न्द्र॒ स्व ओ॒क्ये॒३ सोमं॑ चोदामि पी॒तये॑।</p>
<p class="Shloka">ए॒ष रा॑रन्तु ते हृ॒दि॥ ३<span class="rvts2">.</span>०४२<span class="rvts2">.</span>०८</p>
<p class="Shloka">त्वां सु॒तस्य॑ पी॒तये॑ प्र॒त्नमि॑न्द्र हवामहे।</p>
<p class="Shloka">कु॒शि॒कासो॑ अव॒स्यव॑॥ ३<span class="rvts2">.</span>०४२<span class="rvts2">.</span>०९</p>
<p class="Sub-Heading">सूक्त</p>
<p class="Shloka">आ या॑ह्य॒र्वाङुप॑ वन्धुरे॒ष्ठास्तवेदनु॑ प्र॒दिव॑ सोम॒पेय॑म्।</p>
<p class="Shloka">प्रि॒या सखा॑या॒ वि मु॒चोप॑ ब॒र्हिस्त्वामि॒मे ह॑व्य॒वाहो॑ हवन्ते॥ ३<span class="rvts2">.</span>०४३<span class="rvts2">.</span>०१</p>
<p class="Shloka">आ या॑हि पू॒र्वीरति॑ चर्ष॒णीराँ अ॒र्य आ॒शिष॒ उप॑ नो॒ हरि॑भ्याम्।</p>
<p class="Shloka">इ॒मा हि त्वा॑ म॒तय॒ स्तोम॑तष्टा॒ इन्द्र॒ हव॑न्ते स॒ख्यं जु॑षा॒णाः॥ ३<span class="rvts2">.</span>०४३<span class="rvts2">.</span>०२</p>
<p class="Shloka">आ नो॑ य॒ज्ञं न॑मो॒वृधं॑ स॒जोषा॒ इन्द्र॑ देव॒ हरि॑भिर्याहि॒ तूय॑म्।</p>
<p class="Shloka">अ॒हं हि त्वा॑ म॒तिभि॒र्जोह॑वीमि घृ॒तप्र॑याः सध॒मादे॒ मधू॑नाम्॥ ३<span class="rvts2">.</span>०४३<span class="rvts2">.</span>०३</p>
<p class="Shloka">आ च॒ त्वामे॒ता वृष॑णा॒ वहा॑तो॒ हरी॒ सखा॑या सु॒धुरा॒ स्वङ्गा॑।</p>
<p class="Shloka">धा॒नाव॒दिन्द्र॒ सव॑नं जुषा॒णः सखा॒ सख्यु॑ शृणव॒द्वन्द॑नानि॥ ३<span class="rvts2">.</span>०४३<span class="rvts2">.</span>०४</p>
<p class="Shloka">कु॒विन्मा॑ गो॒पां कर॑से॒ जन॑स्य कु॒विद्राजा॑नं मघवन्नृजीषिन्।</p>
<p class="Shloka">कु॒विन्म॒ ऋषिं॑ पपि॒वांसं॑ सु॒तस्य॑ कु॒विन्मे॒ वस्वो॑ अ॒मृत॑स्य॒ शिक्षा॑॥ ३<span class="rvts2">.</span>०४३<span class="rvts2">.</span>०५</p>
<p class="Shloka">आ त्वा॑ बृ॒हन्तो॒ हर॑यो युजा॒ना अ॒र्वागि॑न्द्र सध॒मादो॑ वहन्तु।</p>
<p class="Shloka">प्र ये द्वि॒ता दि॒व ऋ॒ञ्जन्त्याता॒ सुस॑म्मृष्टासो वृष॒भस्य॑ मू॒राः॥ ३<span class="rvts2">.</span>०४३<span class="rvts2">.</span>०६</p>
<p class="Shloka">इन्द्र॒ पिब॒ वृष॑धूतस्य॒ वृष्ण॒ आ यं ते॑ श्ये॒न उ॑श॒ते ज॒भार॑।</p>
<p class="Shloka">यस्य॒ मदे॑ च्या॒वय॑सि॒ प्र कृ॒ष्टीर्यस्य॒ मदे॒ अप॑ गो॒त्रा व॒वर्थ॑॥ ३<span class="rvts2">.</span>०४३<span class="rvts2">.</span>०७</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०४३<span class="rvts2">.</span>०८</p>
<p class="Sub-Heading">सूक्त</p>
<p class="Shloka">अ॒यं ते॑ अस्तु हर्य॒तः सोम॒ आ हरि॑भिः सु॒तः।</p>
<p class="Shloka">जु॒षा॒ण इ॑न्द्र॒ हरि॑भिर्न॒ आ ग॒ह्या ति॑ष्ठ॒ हरि॑तं॒ रथ॑म्॥ ३<span class="rvts2">.</span>०४४<span class="rvts2">.</span>०१</p>
<p class="Shloka">ह॒र्यन्नु॒षस॑मर्चय॒ सूर्यं॑ ह॒र्यन्न॑रोचयः।</p>
<p class="Shloka">वि॒द्वाँश्चि॑कि॒त्वान्ह॑र्यश्व वर्धस॒ इन्द्र॒ विश्वा॑ अ॒भि श्रिय॑॥ ३<span class="rvts2">.</span>०४४<span class="rvts2">.</span>०२</p>
<p class="Shloka">द्यामिन्द्रो॒ हरि॑धायसं पृथि॒वीं हरि॑वर्पसम्।</p>
<p class="Shloka">अधा॑रयद्ध॒रितो॒र्भूरि॒ भोज॑नं॒ ययो॑र॒न्तर्हरि॒श्चर॑त्॥ ३<span class="rvts2">.</span>०४४<span class="rvts2">.</span>०३</p>
<p class="Shloka">ज॒ज्ञा॒नो हरि॑तो॒ वृषा॒ विश्व॒मा भा॑ति रोच॒नम्।</p>
<p class="Shloka">हर्य॑श्वो॒ हरि॑तं धत्त॒ आयु॑ध॒मा वज्रं॑ बा॒ह्वोर्हरि॑म्॥ ३<span class="rvts2">.</span>०४४<span class="rvts2">.</span>०४</p>
<p class="Shloka">इन्द्रो॑ ह॒र्यन्त॒मर्जु॑नं॒ वज्रं॑ शु॒क्रैर॒भीवृ॑तम्।</p>
<p class="Shloka">अपा॑वृणो॒द्धरि॑भि॒रद्रि॑भिः सु॒तमुद्गा हरि॑भिराजत॥ ३<span class="rvts2">.</span>०४४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">आ म॒न्द्रैरि॑न्द्र॒ हरि॑भिर्या॒हि म॒यूर॑रोमभिः।</p>
<p class="Shloka">मा त्वा॒ के चि॒न्नि य॑म॒न्विं न पा॒शिनोऽति॒ धन्वे॑व॒ ताँ इ॑हि॥ ३<span class="rvts2">.</span>०४५<span class="rvts2">.</span>०१</p>
<p class="Shloka">वृ॒त्र॒खा॒दो व॑लंरु॒जः पु॒रां द॒र्मो अ॒पाम॒जः।</p>
<p class="Shloka">स्थाता॒ रथ॑स्य॒ हर्यो॑रभिस्व॒र इन्द्रो॑ दृ॒ळ्हा चि॑दारु॒जः॥ ३<span class="rvts2">.</span>०४५<span class="rvts2">.</span>०२</p>
<p class="Shloka">ग॒म्भी॒राँ उ॑द॒धीँरि॑व॒ क्रतुं॑ पुष्यसि॒ गा इ॑व।</p>
<p class="Shloka">प्र सु॑गो॒पा यव॑सं धे॒नवो॑ यथा ह्र॒दं कु॒ल्या इ॑वाशत॥ ३<span class="rvts2">.</span>०४५<span class="rvts2">.</span>०३</p>
<p class="Shloka">आ न॒स्तुजं॑ र॒यिं भ॒रांशं॒ न प्र॑तिजान॒ते।</p>
<p class="Shloka">वृ॒क्षं प॒क्वं फल॑म॒ङ्कीव॑ धूनु॒हीन्द्र॑ स॒म्पार॑णं॒ वसु॑॥ ३<span class="rvts2">.</span>०४५<span class="rvts2">.</span>०४</p>
<p class="Shloka">स्व॒युरि॑न्द्र स्व॒राळ॑सि॒ स्मद्दि॑ष्टि॒ स्वय॑शस्तरः।</p>
<p class="Shloka">स वा॑वृधा॒न ओज॑सा पुरुष्टुत॒ भवा॑ नः सु॒श्रव॑स्तमः॥ ३<span class="rvts2">.</span>०४५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">यु॒ध्मस्य॑ ते वृष॒भस्य॑ स्व॒राज॑ उ॒ग्रस्य॒ यून॒ स्थवि॑रस्य॒ घृष्वे॑।</p>
<p class="Shloka">अजू॑र्यतो व॒ज्रिणो॑ वी॒र्या॒३णीन्द्र॑ श्रु॒तस्य॑ मह॒तो म॒हानि॑॥ ३<span class="rvts2">.</span>०४६<span class="rvts2">.</span>०१</p>
<p class="Shloka">म॒हाँ अ॑सि महिष॒ वृष्ण्ये॑भिर्धन॒स्पृदु॑ग्र॒ सह॑मानो अ॒न्यान्।</p>
<p class="Shloka">एको॒ विश्व॑स्य॒ भुव॑नस्य॒ राजा॒ स यो॒धया॑ च क्ष॒यया॑ च॒ जना॑न्॥ ३<span class="rvts2">.</span>०४६<span class="rvts2">.</span>०२</p>
<p class="Shloka">प्र मात्रा॑भी रिरिचे॒ रोच॑मान॒ प्र दे॒वेभि॑र्वि॒श्वतो॒ अप्र॑तीतः।</p>
<p class="Shloka">प्र म॒ज्मना॑ दि॒व इन्द्र॑ पृथि॒व्याः प्रोरोर्म॒हो अ॒न्तरि॑क्षादृजी॒षी॥ ३<span class="rvts2">.</span>०४६<span class="rvts2">.</span>०३</p>
<p class="Shloka">उ॒रुं ग॑भी॒रं ज॒नुषा॒भ्यु१ग्रं वि॒श्वव्य॑चसमव॒तं म॑ती॒नाम्।</p>
<p class="Shloka">इन्द्रं॒ सोमा॑सः प्र॒दिवि॑ सु॒तास॑ समु॒द्रं न स्र॒वत॒ आ वि॑शन्ति॥ ३<span class="rvts2">.</span>०४६<span class="rvts2">.</span>०४</p>
<p class="Shloka">यं सोम॑मिन्द्र पृथि॒वीद्यावा॒ गर्भं॒ न मा॒ता बि॑भृ॒तस्त्वा॒या।</p>
<p class="Shloka">तं ते॑ हिन्वन्ति॒ तमु॑ ते मृजन्त्यध्व॒र्यवो॑ वृषभ॒ पात॒वा उ॑॥ ३<span class="rvts2">.</span>०४६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">म॒रुत्वाँ॑ इन्द्र वृष॒भो रणा॑य॒ पिबा॒ सोम॑मनुष्व॒धं मदा॑य।</p>
<p class="Shloka">आ सि॑ञ्चस्व ज॒ठरे॒ मध्व॑ ऊ॒र्मिं त्वं राजा॑सि प्र॒दिव॑ सु॒ताना॑म्॥ ३<span class="rvts2">.</span>०४७<span class="rvts2">.</span>०१</p>
<p class="Shloka">स॒जोषा॑ इन्द्र॒ सग॑णो म॒रुद्भि॒ सोमं॑ पिब वृत्र॒हा शू॑र वि॒द्वान्।</p>
<p class="Shloka">ज॒हि शत्रूँ॒रप॒ मृधो॑ नुद॒स्वाथाभ॑यं कृणुहि वि॒श्वतो॑ नः॥ ३<span class="rvts2">.</span>०४७<span class="rvts2">.</span>०२</p>
<p class="Shloka">उ॒त ऋ॒तुभि॑रृतुपाः पाहि॒ सोम॒मिन्द्र॑ दे॒वेभि॒ सखि॑भिः सु॒तं न॑।</p>
<p class="Shloka">याँ आभ॑जो म॒रुतो॒ ये त्वान्वह॑न्वृ॒त्रमद॑धु॒स्तुभ्य॒मोज॑॥ ३<span class="rvts2">.</span>०४७<span class="rvts2">.</span>०३</p>
<p class="Shloka">ये त्वा॑हि॒हत्ये॑ मघव॒न्नव॑र्ध॒न्ये शा॑म्ब॒रे ह॑रिवो॒ ये गवि॑ष्टौ।</p>
<p class="Shloka">ये त्वा॑ नू॒नम॑नु॒मद॑न्ति॒ विप्रा॒ पिबे॑न्द्र॒ सोमं॒ सग॑णो म॒रुद्भि॑॥ ३<span class="rvts2">.</span>०४७<span class="rvts2">.</span>०४</p>
<p class="Shloka">म॒रुत्व॑न्तं वृष॒भं वा॑वृधा॒नमक॑वारिं दि॒व्यं शा॒समिन्द्र॑म्।</p>
<p class="Shloka">वि॒श्वा॒साह॒मव॑से॒ नूत॑नायो॒ग्रं स॑हो॒दामि॒ह तं हु॑वेम॥ ३<span class="rvts2">.</span>०४७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">स॒द्यो ह॑ जा॒तो वृ॑ष॒भः क॒नीन॒ प्रभ॑र्तुमाव॒दन्ध॑सः सु॒तस्य॑।</p>
<p class="Shloka">सा॒धोः पि॑ब प्रतिका॒मं यथा॑ ते॒ रसा॑शिरः प्रथ॒मं सो॒म्यस्य॑॥ ३<span class="rvts2">.</span>०४८<span class="rvts2">.</span>०१</p>
<p class="Shloka">यज्जाय॑था॒स्तदह॑रस्य॒ कामें॒ऽशोः पी॒यूष॑मपिबो गिरि॒ष्ठाम्।</p>
<p class="Shloka">तं ते॑ मा॒ता परि॒ योषा॒ जनि॑त्री म॒हः पि॒तुर्दम॒ आसि॑ञ्च॒दग्रे॑॥ ३<span class="rvts2">.</span>०४८<span class="rvts2">.</span>०२</p>
<p class="Shloka">उ॒प॒स्थाय॑ मा॒तर॒मन्न॑मैट्ट ति॒ग्मम॑पश्यद॒भि सोम॒मूध॑।</p>
<p class="Shloka">प्र॒या॒वय॑न्नचर॒द्गृत्सो॑ अ॒न्यान्म॒हानि॑ चक्रे पुरु॒धप्र॑तीकः॥ ३<span class="rvts2">.</span>०४८<span class="rvts2">.</span>०३</p>
<p class="Shloka">उ॒ग्रस्तु॑रा॒षाळ॒भिभू॑त्योजा यथाव॒शं त॒न्वं॑ चक्र ए॒षः।</p>
<p class="Shloka">त्वष्टा॑र॒मिन्द्रो॑ ज॒नुषा॑भि॒भूया॒मुष्या॒ सोम॑मपिबच्च॒मूषु॑॥ ३<span class="rvts2">.</span>०४८<span class="rvts2">.</span>०४</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०४८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">शंसा॑ म॒हामिन्द्रं॒ यस्मि॒न्विश्वा॒ आ कृ॒ष्टय॑ सोम॒पाः काम॒मव्य॑न्।</p>
<p class="Shloka">यं सु॒क्रतुं॑ धि॒षणे॑ विभ्वत॒ष्टं घ॒नं वृ॒त्राणां॑ ज॒नय॑न्त दे॒वाः॥ ३<span class="rvts2">.</span>०४९<span class="rvts2">.</span>०१</p>
<p class="Shloka">यं नु नकि॒ पृत॑नासु स्व॒राजं॑ द्वि॒ता तर॑ति॒ नृत॑मं हरि॒ष्ठाम्।</p>
<p class="Shloka">इ॒नत॑म॒ सत्व॑भि॒र्यो ह॑ शू॒षैः पृ॑थु॒ज्रया॑ अमिना॒दायु॒र्दस्यो॑॥ ३<span class="rvts2">.</span>०४९<span class="rvts2">.</span>०२</p>
<p class="Shloka">स॒हावा॑ पृ॒त्सु त॒रणि॒र्नार्वा॑ व्यान॒शी रोद॑सी मे॒हना॑वान्।</p>
<p class="Shloka">भगो॒ न का॒रे हव्यो॑ मती॒नां पि॒तेव॒ चारु॑ सु॒हवो॑ वयो॒धाः॥ ३<span class="rvts2">.</span>०४९<span class="rvts2">.</span>०३</p>
<p class="Shloka">ध॒र्ता दि॒वो रज॑सस्पृ॒ष्ट ऊ॒र्ध्वो रथो॒ न वा॒युर्वसु॑भिर्नि॒युत्वा॑न्।</p>
<p class="Shloka">क्ष॒पां व॒स्ता ज॑नि॒ता सूर्य॑स्य॒ विभ॑क्ता भा॒गं धि॒षणे॑व॒ वाज॑म्॥ ३<span class="rvts2">.</span>०४९<span class="rvts2">.</span>०४</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०४९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इन्द्र॒ स्वाहा॑ पिबतु॒ यस्य॒ सोम॑ आ॒गत्या॒ तुम्रो॑ वृष॒भो म॒रुत्वा॑न्।</p>
<p class="Shloka">ओरु॒व्यचा॑ पृणतामे॒भिरन्नै॒रास्य॑ ह॒विस्त॒न्व१ः काम॑मृध्याः॥ ३<span class="rvts2">.</span>०५०<span class="rvts2">.</span>०१</p>
<p class="Shloka">आ ते॑ सप॒र्यू ज॒वसे॑ युनज्मि॒ ययो॒रनु॑ प्र॒दिव॑ श्रु॒ष्टिमाव॑।</p>
<p class="Shloka">इ॒ह त्वा॑ धेयु॒र्हर॑यः सुशिप्र॒ पिबा॒ त्व१स्य सुषु॑तस्य॒ चारो॑॥ ३<span class="rvts2">.</span>०५०<span class="rvts2">.</span>०२</p>
<p class="Shloka">गोभि॑र्मिमि॒क्षुं द॑धिरे सुपा॒रमिन्द्रं॒ ज्यैष्ठ्या॑य॒ धाय॑से गृणा॒नाः।</p>
<p class="Shloka">म॒न्दा॒नः सोमं॑ पपि॒वाँ ऋ॑जीषि॒न्सम॒स्मभ्यं॑ पुरु॒धा गा इ॑षण्य॥ ३<span class="rvts2">.</span>०५०<span class="rvts2">.</span>०३</p>
<p class="Shloka">इ॒मं कामं॑ मन्दया॒ गोभि॒रश्वै॑श्च॒न्द्रव॑ता॒ राध॑सा प॒प्रथ॑श्च।</p>
<p class="Shloka">स्व॒र्यवो॑ म॒तिभि॒स्तुभ्यं॒ विप्रा॒ इन्द्रा॑य॒ वाह॑ कुशि॒कासो॑ अक्रन्॥ ३<span class="rvts2">.</span>०५०<span class="rvts2">.</span>०४</p>
<p class="Shloka">शु॒नं हु॑वेम म॒घवा॑न॒मिन्द्र॑म॒स्मिन्भरे॒ नृत॑मं॒ वाज॑सातौ।</p>
<p class="Shloka">शृ॒ण्वन्त॑मु॒ग्रमू॒तये॑ स॒मत्सु॒ घ्नन्तं॑ वृ॒त्राणि॑ सं॒जितं॒ धना॑नाम्॥ ३<span class="rvts2">.</span>०५०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">च॒र्ष॒णी॒धृतं॑ म॒घवा॑नमु॒क्थ्य१मिन्द्रं॒ गिरो॑ बृह॒तीर॒भ्य॑नूषत।</p>
<p class="Shloka">वा॒वृ॒धा॒नं पु॑रुहू॒तं सु॑वृ॒क्तिभि॒रम॑र्त्यं॒ जर॑माणं दि॒वेदि॑वे॥ ३<span class="rvts2">.</span>०५१<span class="rvts2">.</span>०१</p>
<p class="Shloka">श॒तक्र॑तुमर्ण॒वं शा॒किनं॒ नरं॒ गिरो॑ म॒ इन्द्र॒मुप॑ यन्ति वि॒श्वत॑।</p>
<p class="Shloka">वा॒ज॒सनिं॑ पू॒र्भिदं॒ तूर्णि॑म॒प्तुरं॑ धाम॒साच॑मभि॒षाचं॑ स्व॒र्विद॑म्॥ ३<span class="rvts2">.</span>०५१<span class="rvts2">.</span>०२</p>
<p class="Shloka">आ॒क॒रे वसो॑र्जरि॒ता प॑नस्यतेऽने॒हस॒ स्तुभ॒ इन्द्रो॑ दुवस्यति।</p>
<p class="Shloka">वि॒वस्व॑त॒ सद॑न॒ आ हि पि॑प्रि॒ये स॑त्रा॒साह॑मभिमाति॒हनं॑ स्तुहि॥ ३<span class="rvts2">.</span>०५१<span class="rvts2">.</span>०३</p>
<p class="Shloka">नृ॒णामु॑ त्वा॒ नृत॑मं गी॒र्भिरु॒क्थैर॒भि प्र वी॒रम॑र्चता स॒बाध॑।</p>
<p class="Shloka">सं सह॑से पुरुमा॒यो जि॑हीते॒ नमो॑ अस्य प्र॒दिव॒ एक॑ ईशे॥ ३<span class="rvts2">.</span>०५१<span class="rvts2">.</span>०४</p>
<p class="Shloka">पू॒र्वीर॑स्य नि॒ष्षिधो॒ मर्त्ये॑षु पु॒रू वसू॑नि पृथि॒वी बि॑भर्ति।</p>
<p class="Shloka">इन्द्रा॑य॒ द्याव॒ ओष॑धीरु॒तापो॑ र॒यिं र॑क्षन्ति जी॒रयो॒ वना॑नि॥ ३<span class="rvts2">.</span>०५१<span class="rvts2">.</span>०५</p>
<p class="Shloka">तुभ्यं॒ ब्रह्मा॑णि॒ गिर॑ इन्द्र॒ तुभ्यं॑ स॒त्रा द॑धिरे हरिवो जु॒षस्व॑।</p>
<p class="Shloka">बो॒ध्या॒३पिरव॑सो॒ नूत॑नस्य॒ सखे॑ वसो जरि॒तृभ्यो॒ वयो॑ धाः॥ ३<span class="rvts2">.</span>०५१<span class="rvts2">.</span>०६</p>
<p class="Shloka">इन्द्र॑ मरुत्व इ॒ह पा॑हि॒ सोमं॒ यथा॑ शार्या॒ते अपि॑बः सु॒तस्य॑।</p>
<p class="Shloka">तव॒ प्रणी॑ती॒ तव॑ शूर॒ शर्म॒न्ना वि॑वासन्ति क॒वय॑ सुय॒ज्ञाः॥ ३<span class="rvts2">.</span>०५१<span class="rvts2">.</span>०७</p>
<p class="Shloka">स वा॑वशा॒न इ॒ह पा॑हि॒ सोमं॑ म॒रुद्भि॑रिन्द्र॒ सखि॑भिः सु॒तं न॑।</p>
<p class="Shloka">जा॒तं यत्त्वा॒ परि॑ दे॒वा अभू॑षन्म॒हे भरा॑य पुरुहूत॒ विश्वे॑॥ ३<span class="rvts2">.</span>०५१<span class="rvts2">.</span>०८</p>
<p class="Shloka">अ॒प्तूर्ये॑ मरुत आ॒पिरे॒षोऽम॑न्द॒न्निन्द्र॒मनु॒ दाति॑वाराः।</p>
<p class="Shloka">तेभि॑ सा॒कं पि॑बतु वृत्रखा॒दः सु॒तं सोमं॑ दा॒शुष॒ स्वे स॒धस्थे॑॥ ३<span class="rvts2">.</span>०५१<span class="rvts2">.</span>०९</p>
<p class="Shloka">इ॒दं ह्यन्वोज॑सा सु॒तं रा॑धानां पते।</p>
<p class="Shloka">पिबा॒ त्व१स्य गि॑र्वणः॥ ३<span class="rvts2">.</span>०५१<span class="rvts2">.</span>१०</p>
<p class="Shloka">यस्ते॒ अनु॑ स्व॒धामस॑त्सु॒ते नि य॑च्छ त॒न्व॑म्।</p>
<p class="Shloka">स त्वा॑ ममत्तु सो॒म्यम्॥ ३<span class="rvts2">.</span>०५१<span class="rvts2">.</span>११</p>
<p class="Shloka">प्र ते॑ अश्नोतु कु॒क्ष्योः प्रेन्द्र॒ ब्रह्म॑णा॒ शिर॑।</p>
<p class="Shloka">प्र बा॒हू शू॑र॒ राध॑से॥ ३<span class="rvts2">.</span>०५१<span class="rvts2">.</span>१२</p>
<p class="Sub-Heading">सूक्त</p>
<p class="Shloka">धा॒नाव॑न्तं कर॒म्भिण॑मपू॒पव॑न्तमु॒क्थिन॑म्।</p>
<p class="Shloka">इन्द्र॑ प्रा॒तर्जु॑षस्व नः॥ ३<span class="rvts2">.</span>०५२<span class="rvts2">.</span>०१</p>
<p class="Shloka">पु॒रो॒ळाशं॑ पच॒त्यं॑ जु॒षस्वे॒न्द्रा गु॑रस्व च।</p>
<p class="Shloka">तुभ्यं॑ ह॒व्यानि॑ सिस्रते॥ ३<span class="rvts2">.</span>०५२<span class="rvts2">.</span>०२</p>
<p class="Shloka">पु॒रो॒ळाशं॑ च नो॒ घसो॑ जो॒षया॑से॒ गिर॑श्च नः।</p>
<p class="Shloka">व॒धू॒युरि॑व॒ योष॑णाम्॥ ३<span class="rvts2">.</span>०५२<span class="rvts2">.</span>०३</p>
<p class="Shloka">पु॒रो॒ळाशं॑ सनश्रुत प्रातःसा॒वे जु॑षस्व नः।</p>
<p class="Shloka">इन्द्र॒ क्रतु॒र्हि ते॑ बृ॒हन्॥ ३<span class="rvts2">.</span>०५२<span class="rvts2">.</span>०४</p>
<p class="Shloka">माध्यं॑दिनस्य॒ सव॑नस्य धा॒नाः पु॑रो॒ळाश॑मिन्द्र कृष्वे॒ह चारु॑म्।</p>
<p class="Shloka">प्र यत्स्तो॒ता ज॑रि॒ता तूर्ण्य॑र्थो वृषा॒यमा॑ण॒ उप॑ गी॒र्भिरीट्टे॑॥ ३<span class="rvts2">.</span>०५२<span class="rvts2">.</span>०५</p>
<p class="Shloka">तृ॒तीये॑ धा॒नाः सव॑ने पुरुष्टुत पुरो॒ळाश॒माहु॑तं मामहस्व नः।</p>
<p class="Shloka">ऋ॒भु॒मन्तं॒ वाज॑वन्तं त्वा कवे॒ प्रय॑स्वन्त॒ उप॑ शिक्षेम धी॒तिभि॑॥ ३<span class="rvts2">.</span>०५२<span class="rvts2">.</span>०६</p>
<p class="Shloka">पू॒ष॒ण्वते॑ ते चकृमा कर॒म्भं हरि॑वते॒ हर्य॑श्वाय धा॒नाः।</p>
<p class="Shloka">अ॒पू॒पम॑द्धि॒ सग॑णो म॒रुद्भि॒ सोमं॑ पिब वृत्र॒हा शू॑र वि॒द्वान्॥ ३<span class="rvts2">.</span>०५२<span class="rvts2">.</span>०७</p>
<p class="Shloka">प्रति॑ धा॒ना भ॑रत॒ तूय॑मस्मै पुरो॒ळाशं॑ वी॒रत॑माय नृ॒णाम्।</p>
<p class="Shloka">दि॒वेदि॑वे स॒दृशी॑रिन्द्र॒ तुभ्यं॒ वर्ध॑न्तु त्वा सोम॒पेया॑य धृष्णो॥ ३<span class="rvts2">.</span>०५२<span class="rvts2">.</span>०८</p>
<p class="Sub-Heading">सूक्त</p>
<p class="Shloka">इन्द्रा॑पर्वता बृह॒ता रथे॑न वा॒मीरिष॒ आ व॑हतं सु॒वीरा॑।</p>
<p class="Shloka">वी॒तं ह॒व्यान्य॑ध्व॒रेषु॑ देवा॒ वर्धे॑थां गी॒र्भिरिळ॑या॒ मद॑न्ता॥ ३<span class="rvts2">.</span>०५३<span class="rvts2">.</span>०१</p>
<p class="Shloka">तिष्ठा॒ सु कं॑ मघव॒न्मा परा॑ गा॒ सोम॑स्य॒ नु त्वा॒ सुषु॑तस्य यक्षि।</p>
<p class="Shloka">पि॒तुर्न पु॒त्रः सिच॒मा र॑भे त॒ इन्द्र॒ स्वादि॑ष्ठया गि॒रा श॑चीवः॥ ३<span class="rvts2">.</span>०५३<span class="rvts2">.</span>०२</p>
<p class="Shloka">शंसा॑वाध्वर्यो॒ प्रति॑ मे गृणी॒हीन्द्रा॑य॒ वाह॑ कृणवाव॒ जुष्ट॑म्।</p>
<p class="Shloka">एदं ब॒र्हिर्यज॑मानस्य सी॒दाथा॑ च भूदु॒क्थमिन्द्रा॑य श॒स्तम्॥ ३<span class="rvts2">.</span>०५३<span class="rvts2">.</span>०३</p>
<p class="Shloka">जा॒येदस्तं॑ मघव॒न्सेदु॒ योनि॒स्तदित्त्वा॑ यु॒क्ता हर॑यो वहन्तु।</p>
<p class="Shloka">य॒दा क॒दा च॑ सु॒नवा॑म॒ सोम॑म॒ग्निष्ट्वा॑ दू॒तो ध॑न्वा॒त्यच्छ॑॥ ३<span class="rvts2">.</span>०५३<span class="rvts2">.</span>०४</p>
<p class="Shloka">परा॑ याहि मघव॒न्ना च॑ या॒हीन्द्र॑ भ्रातरुभ॒यत्रा॑ ते॒ अर्थ॑म्।</p>
<p class="Shloka">यत्रा॒ रथ॑स्य बृह॒तो नि॒धानं॑ वि॒मोच॑नं वा॒जिनो॒ रास॑भस्य॥ ३<span class="rvts2">.</span>०५३<span class="rvts2">.</span>०५</p>
<p class="Shloka">अपा॒ सोम॒मस्त॑मिन्द्र॒ प्र या॑हि कल्या॒णीर्जा॒या सु॒रणं॑ गृ॒हे ते॑।</p>
<p class="Shloka">यत्रा॒ रथ॑स्य बृह॒तो नि॒धानं॑ वि॒मोच॑नं वा॒जिनो॒ दक्षि॑णावत्॥ ३<span class="rvts2">.</span>०५३<span class="rvts2">.</span>०६</p>
<p class="Shloka">इ॒मे भो॒जा अङ्गि॑रसो॒ विरू॑पा दि॒वस्पु॒त्रासो॒ असु॑रस्य वी॒राः।</p>
<p class="Shloka">वि॒श्वामि॑त्राय॒ दद॑तो म॒घानि॑ सहस्रसा॒वे प्र ति॑रन्त॒ आयु॑॥ ३<span class="rvts2">.</span>०५३<span class="rvts2">.</span>०७</p>
<p class="Shloka">रू॒पंरू॑पं म॒घवा॑ बोभवीति मा॒याः कृ॑ण्वा॒नस्त॒न्वं१ परि॒ स्वाम्।</p>
<p class="Shloka">त्रिर्यद्दि॒वः परि॑ मुहू॒र्तमागा॒त्स्वैर्मन्त्रै॒रनृ॑तुपा ऋ॒तावा॑॥ ३<span class="rvts2">.</span>०५३<span class="rvts2">.</span>०८</p>
<p class="Shloka">म॒हाँ ऋषि॑र्देव॒जा दे॒वजू॒तोऽस्त॑भ्ना॒त्सिन्धु॑मर्ण॒वं नृ॒चक्षा॑।</p>
<p class="Shloka">वि॒श्वामि॑त्रो॒ यदव॑हत्सु॒दास॒मप्रि॑यायत कुशि॒केभि॒रिन्द्र॑॥ ३<span class="rvts2">.</span>०५३<span class="rvts2">.</span>०९</p>
<p class="Shloka">हं॒सा इ॑व कृणुथ॒ श्लोक॒मद्रि॑भि॒र्मद॑न्तो गी॒र्भिर॑ध्व॒रे सु॒ते सचा॑।</p>
<p class="Shloka">दे॒वेभि॑र्विप्रा ऋषयो नृचक्षसो॒ वि पि॑बध्वं कुशिकाः सो॒म्यं मधु॑॥ ३<span class="rvts2">.</span>०५३<span class="rvts2">.</span>१०</p>
<p class="Shloka">उप॒ प्रेत॑ कुशिकाश्चे॒तय॑ध्व॒मश्वं॑ रा॒ये प्र मु॑ञ्चता सु॒दास॑।</p>
<p class="Shloka">राजा॑ वृ॒त्रं ज॑ङ्घन॒त्प्रागपा॒गुद॒गथा॑ यजाते॒ वर॒ आ पृ॑थि॒व्याः॥ ३<span class="rvts2">.</span>०५३<span class="rvts2">.</span>११</p>
<p class="Shloka">य इ॒मे रोद॑सी उ॒भे अ॒हमिन्द्र॒मतु॑ष्टवम्।</p>
<p class="Shloka">वि॒श्वामि॑त्रस्य रक्षति॒ ब्रह्मे॒दं भार॑तं॒ जन॑म्॥ ३<span class="rvts2">.</span>०५३<span class="rvts2">.</span>१२</p>
<p class="Shloka">वि॒श्वामि॑त्रा अरासत॒ ब्रह्मेन्द्रा॑य व॒ज्रिणे॑।</p>
<p class="Shloka">कर॒दिन्न॑ सु॒राध॑सः॥ ३<span class="rvts2">.</span>०५३<span class="rvts2">.</span>१३</p>
<p class="Shloka">किं ते॑ कृण्वन्ति॒ कीक॑टेषु॒ गावो॒ नाशिरं॑ दु॒ह्रे न त॑पन्ति घ॒र्मम्।</p>
<p class="Shloka">आ नो॑ भर॒ प्रम॑गन्दस्य॒ वेदो॑ नैचाशा॒खं म॑घवन्रन्धया नः॥ ३<span class="rvts2">.</span>०५३<span class="rvts2">.</span>१४</p>
<p class="Shloka">स॒स॒र्प॒रीरम॑तिं॒ बाध॑माना बृ॒हन्मि॑माय ज॒मद॑ग्निदत्ता।</p>
<p class="Shloka">आ सूर्य॑स्य दुहि॒ता त॑तान॒ श्रवो॑ दे॒वेष्व॒मृत॑मजु॒र्यम्॥ ३<span class="rvts2">.</span>०५३<span class="rvts2">.</span>१५</p>
<p class="Shloka">स॒स॒र्प॒रीर॑भर॒त्तूय॑मे॒भ्योऽधि॒ श्रव॒ पाञ्च॑जन्यासु कृ॒ष्टिषु॑।</p>
<p class="Shloka">सा प॒क्ष्या॒३ नव्य॒मायु॒र्दधा॑ना॒ यां मे॑ पलस्तिजमद॒ग्नयो॑ द॒दुः॥ ३<span class="rvts2">.</span>०५३<span class="rvts2">.</span>१६</p>
<p class="Shloka">स्थि॒रौ गावौ॑ भवतां वी॒ळुरक्षो॒ मेषा वि व॑र्हि॒ मा यु॒गं वि शा॑रि।</p>
<p class="Shloka">इन्द्र॑ पात॒ल्ये॑ ददतां॒ शरी॑तो॒ररि॑ष्टनेमे अ॒भि न॑ सचस्व॥ ३<span class="rvts2">.</span>०५३<span class="rvts2">.</span>१७</p>
<p class="Shloka">बलं॑ धेहि त॒नूषु॑ नो॒ बल॑मिन्द्रान॒ळुत्सु॑ नः।</p>
<p class="Shloka">बलं॑ तो॒काय॒ तन॑याय जी॒वसे॒ त्वं हि ब॑ल॒दा असि॑॥ ३<span class="rvts2">.</span>०५३<span class="rvts2">.</span>१८</p>
<p class="Shloka">अ॒भि व्य॑यस्व खदि॒रस्य॒ सार॒मोजो॑ धेहि स्पन्द॒ने शिं॒शपा॑याम्।</p>
<p class="Shloka">अक्ष॑ वीळो वीळित वी॒ळय॑स्व॒ मा यामा॑द॒स्मादव॑ जीहिपो नः॥ ३<span class="rvts2">.</span>०५३<span class="rvts2">.</span>१९</p>
<p class="Shloka">अ॒यम॒स्मान्वन॒स्पति॒र्मा च॒ हा मा च॑ रीरिषत्।</p>
<p class="Shloka">स्व॒स्त्या गृ॒हेभ्य॒ आव॒सा आ वि॒मोच॑नात्॥ ३<span class="rvts2">.</span>०५३<span class="rvts2">.</span>२०</p>
<p class="Shloka">इन्द्रो॒तिभि॑र्बहु॒लाभि॑र्नो अ॒द्य या॑च्छ्रे॒ष्ठाभि॑र्मघवञ्छूर जिन्व।</p>
<p class="Shloka">यो नो॒ द्वेष्ट्यध॑र॒ सस्प॑दीष्ट॒ यमु॑ द्वि॒ष्मस्तमु॑ प्रा॒णो ज॑हातु॥ ३<span class="rvts2">.</span>०५३<span class="rvts2">.</span>२१</p>
<p class="Shloka">प॒र॒शुं चि॒द्वि त॑पति शिम्ब॒लं चि॒द्वि वृ॑श्चति।</p>
<p class="Shloka">उ॒खा चि॑दिन्द्र॒ येष॑न्ती॒ प्रय॑स्ता॒ फेन॑मस्यति॥ ३<span class="rvts2">.</span>०५३<span class="rvts2">.</span>२२</p>
<p class="Shloka">न साय॑कस्य चिकिते जनासो लो॒धं न॑यन्ति॒ पशु॒ मन्य॑मानाः।</p>
<p class="Shloka">नावा॑जिनं वा॒जिना॑ हासयन्ति॒ न ग॑र्द॒भं पु॒रो अश्वा॑न्नयन्ति॥ ३<span class="rvts2">.</span>०५३<span class="rvts2">.</span>२३</p>
<p class="Shloka">इ॒म इ॑न्द्र भर॒तस्य॑ पु॒त्रा अ॑पपि॒त्वं चि॑कितु॒र्न प्र॑पि॒त्वम्।</p>
<p class="Shloka">हि॒न्वन्त्यश्व॒मर॑णं॒ न नित्यं॒ ज्या॑वाजं॒ परि॑ णयन्त्या॒जौ॥ ३<span class="rvts2">.</span>०५३<span class="rvts2">.</span>२४</p>
<p class="Sub-Heading">सूक्त</p>
<p class="Shloka">इ॒मं म॒हे वि॑द॒थ्या॑य शू॒षं शश्व॒त्कृत्व॒ ईड्या॑य॒ प्र ज॑भ्रुः।</p>
<p class="Shloka">शृ॒णोतु॑ नो॒ दम्ये॑भि॒रनी॑कैः शृ॒णोत्व॒ग्निर्दि॒व्यैरज॑स्रः॥ ३<span class="rvts2">.</span>०५४<span class="rvts2">.</span>०१</p>
<p class="Shloka">महि॑ म॒हे दि॒वे अ॑र्चा पृथि॒व्यै कामो॑ म इ॒च्छञ्च॑रति प्रजा॒नन्।</p>
<p class="Shloka">ययो॑र्ह॒ स्तोमे॑ वि॒दथे॑षु दे॒वाः स॑प॒र्यवो॑ मा॒दय॑न्ते॒ सचा॒योः॥ ३<span class="rvts2">.</span>०५४<span class="rvts2">.</span>०२</p>
<p class="Shloka">यु॒वोरृ॒तं रो॑दसी स॒त्यम॑स्तु म॒हे षु ण॑ सुवि॒ताय॒ प्र भू॑तम्।</p>
<p class="Shloka">इ॒दं दि॒वे नमो॑ अग्ने पृथि॒व्यै स॑प॒र्यामि॒ प्रय॑सा॒ यामि॒ रत्न॑म्॥ ३<span class="rvts2">.</span>०५४<span class="rvts2">.</span>०३</p>
<p class="Shloka">उ॒तो हि वां॑ पू॒र्व्या आ॑विवि॒द्र ऋता॑वरी रोदसी सत्य॒वाच॑।</p>
<p class="Shloka">नर॑श्चिद्वां समि॒थे शूर॑सातौ ववन्दि॒रे पृ॑थिवि॒ वेवि॑दानाः॥ ३<span class="rvts2">.</span>०५४<span class="rvts2">.</span>०४</p>
<p class="Shloka">को अ॒द्धा वे॑द॒ क इ॒ह प्र वो॑चद्दे॒वाँ अच्छा॑ प॒थ्या॒३ का समे॑ति।</p>
<p class="Shloka">ददृ॑श्र एषामव॒मा सदां॑सि॒ परे॑षु॒ या गुह्ये॑षु व्र॒तेषु॑॥ ३<span class="rvts2">.</span>०५४<span class="rvts2">.</span>०५</p>
<p class="Shloka">क॒विर्नृ॒चक्षा॑ अ॒भि षी॑मचष्ट ऋ॒तस्य॒ योना॒ विघृ॑ते॒ मद॑न्ती।</p>
<p class="Shloka">नाना॑ चक्राते॒ सद॑नं॒ यथा॒ वेः स॑मा॒नेन॒ क्रतु॑ना संविदा॒ने॥ ३<span class="rvts2">.</span>०५४<span class="rvts2">.</span>०६</p>
<p class="Shloka">स॒मा॒न्या वियु॑ते दू॒रेअ॑न्ते ध्रु॒वे प॒दे त॑स्थतुर्जाग॒रूके॑।</p>
<p class="Shloka">उ॒त स्वसा॑रा युव॒ती भव॑न्ती॒ आदु॑ ब्रुवाते मिथु॒नानि॒ नाम॑॥ ३<span class="rvts2">.</span>०५४<span class="rvts2">.</span>०७</p>
<p class="Shloka">विश्वेदे॒ते जनि॑मा॒ सं वि॑विक्तो म॒हो दे॒वान्बिभ्र॑ती॒ न व्य॑थेते।</p>
<p class="Shloka">एज॑द्ध्रु॒वं प॑त्यते॒ विश्व॒मेकं॒ चर॑त्पत॒त्रि विषु॑णं॒ वि जा॒तम्॥ ३<span class="rvts2">.</span>०५४<span class="rvts2">.</span>०८</p>
<p class="Shloka">सना॑ पुरा॒णमध्ये॑म्या॒रान्म॒हः पि॒तुर्ज॑नि॒तुर्जा॒मि तन्न॑।</p>
<p class="Shloka">दे॒वासो॒ यत्र॑ पनि॒तार॒ एवै॑रु॒रौ प॒थि व्यु॑ते त॒स्थुर॒न्तः॥ ३<span class="rvts2">.</span>०५४<span class="rvts2">.</span>०९</p>
<p class="Shloka">इ॒मं स्तोमं॑ रोदसी॒ प्र ब्र॑वीम्यृदू॒दरा॑ शृणवन्नग्निजि॒ह्वाः।</p>
<p class="Shloka">मि॒त्रः स॒म्राजो॒ वरु॑णो॒ युवा॑न आदि॒त्यास॑ क॒वय॑ पप्रथा॒नाः॥ ३<span class="rvts2">.</span>०५४<span class="rvts2">.</span>१०</p>
<p class="Shloka">हिर॑ण्यपाणिः सवि॒ता सु॑जि॒ह्वस्त्रिरा दि॒वो वि॒दथे॒ पत्य॑मानः।</p>
<p class="Shloka">दे॒वेषु॑ च सवित॒ श्लोक॒मश्रे॒राद॒स्मभ्य॒मा सु॑व स॒र्वता॑तिम्॥ ३<span class="rvts2">.</span>०५४<span class="rvts2">.</span>११</p>
<p class="Shloka">सु॒कृत्सु॑पा॒णिः स्ववाँ॑ ऋ॒तावा॑ दे॒वस्त्वष्टाव॑से॒ तानि॑ नो धात्।</p>
<p class="Shloka">पू॒ष॒ण्वन्त॑ ऋभवो मादयध्वमू॒र्ध्वग्रा॑वाणो अध्व॒रम॑तष्ट॥ ३<span class="rvts2">.</span>०५४<span class="rvts2">.</span>१२</p>
<p class="Shloka">वि॒द्युद्र॑था म॒रुत॑ ऋष्टि॒मन्तो॑ दि॒वो मर्या॑ ऋ॒तजा॑ता अ॒यास॑।</p>
<p class="Shloka">सर॑स्वती शृणवन्य॒ज्ञिया॑सो॒ धाता॑ र॒यिं स॒हवी॑रं तुरासः॥ ३<span class="rvts2">.</span>०५४<span class="rvts2">.</span>१३</p>
<p class="Shloka">विष्णुं॒ स्तोमा॑सः पुरुद॒स्मम॒र्का भग॑स्येव का॒रिणो॒ याम॑नि ग्मन्।</p>
<p class="Shloka">उ॒रु॒क्र॒मः क॑कु॒हो यस्य॑ पू॒र्वीर्न म॑र्धन्ति युव॒तयो॒ जनि॑त्रीः॥ ३<span class="rvts2">.</span>०५४<span class="rvts2">.</span>१४</p>
<p class="Shloka">इन्द्रो॒ विश्वै॑र्वी॒र्यै॒३ः पत्य॑मान उ॒भे आ प॑प्रौ॒ रोद॑सी महि॒त्वा।</p>
<p class="Shloka">पु॒रं॒द॒रो वृ॑त्र॒हा धृ॒ष्णुषे॑णः सं॒गृभ्या॑ न॒ आ भ॑रा॒ भूरि॑ प॒श्वः॥ ३<span class="rvts2">.</span>०५४<span class="rvts2">.</span>१५</p>
<p class="Shloka">नास॑त्या मे पि॒तरा॑ बन्धु॒पृच्छा॑ सजा॒त्य॑म॒श्विनो॒श्चारु॒ नाम॑।</p>
<p class="Shloka">यु॒वं हि स्थो र॑यि॒दौ नो॑ रयी॒णां दा॒त्रं र॑क्षेथे॒ अक॑वै॒रद॑ब्धा॥ ३<span class="rvts2">.</span>०५४<span class="rvts2">.</span>१६</p>
<p class="Shloka">म॒हत्तद्व॑ कवय॒श्चारु॒ नाम॒ यद्ध॑ देवा॒ भव॑थ॒ विश्व॒ इन्द्रे॑।</p>
<p class="Shloka">सख॑ ऋ॒भुभि॑ पुरुहूत प्रि॒येभि॑रि॒मां धियं॑ सा॒तये॑ तक्षता नः॥ ३<span class="rvts2">.</span>०५४<span class="rvts2">.</span>१७</p>
<p class="Shloka">अ॒र्य॒मा णो॒ अदि॑तिर्य॒ज्ञिया॒सोऽद॑ब्धानि॒ वरु॑णस्य व्र॒तानि॑।</p>
<p class="Shloka">यु॒योत॑ नो अनप॒त्यानि॒ गन्तो॑ प्र॒जावा॑न्नः पशु॒माँ अ॑स्तु गा॒तुः॥ ३<span class="rvts2">.</span>०५४<span class="rvts2">.</span>१८</p>
<p class="Shloka">दे॒वानां॑ दू॒तः पु॑रु॒ध प्रसू॒तोऽना॑गान्नो वोचतु स॒र्वता॑ता।</p>
<p class="Shloka">शृ॒णोतु॑ नः पृथि॒वी द्यौरु॒ताप॒ सूर्यो॒ नक्ष॑त्रैरु॒र्व१न्तरि॑क्षम्॥ ३<span class="rvts2">.</span>०५४<span class="rvts2">.</span>१९</p>
<p class="Shloka">शृ॒ण्वन्तु॑ नो॒ वृष॑ण॒ पर्व॑तासो ध्रु॒वक्षे॑मास॒ इळ॑या॒ मद॑न्तः।</p>
<p class="Shloka">आ॒दि॒त्यैर्नो॒ अदि॑तिः शृणोतु॒ यच्छ॑न्तु नो म॒रुत॒ शर्म॑ भ॒द्रम्॥ ३<span class="rvts2">.</span>०५४<span class="rvts2">.</span>२०</p>
<p class="Shloka">सदा॑ सु॒गः पि॑तु॒माँ अ॑स्तु॒ पन्था॒ मध्वा॑ देवा॒ ओष॑धी॒ सं पि॑पृक्त।</p>
<p class="Shloka">भगो॑ मे अग्ने स॒ख्ये न मृ॑ध्या॒ उद्रा॒यो अ॑श्यां॒ सद॑नं पुरु॒क्षोः॥ ३<span class="rvts2">.</span>०५४<span class="rvts2">.</span>२१</p>
<p class="Shloka">स्वद॑स्व ह॒व्या समिषो॑ दिदीह्यस्म॒द्र्य१क्सं मि॑मीहि॒ श्रवां॑सि।</p>
<p class="Shloka">विश्वाँ॑ अग्ने पृ॒त्सु ताञ्जे॑षि॒ शत्रू॒नहा॒ विश्वा॑ सु॒मना॑ दीदिही नः॥ ३<span class="rvts2">.</span>०५४<span class="rvts2">.</span>२२</p>
<p class="Sub-Heading">सूक्त</p>
<p class="Shloka">उ॒षस॒ पूर्वा॒ अध॒ यद्व्यू॒षुर्म॒हद्वि ज॑ज्ञे अ॒क्षरं॑ प॒दे गोः।</p>
<p class="Shloka">व्र॒ता दे॒वाना॒मुप॒ नु प्र॒भूष॑न्म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०१</p>
<p class="Shloka">मो षू णो॒ अत्र॑ जुहुरन्त दे॒वा मा पूर्वे॑ अग्ने पि॒तर॑ पद॒ज्ञाः।</p>
<p class="Shloka">पु॒रा॒ण्योः सद्म॑नोः के॒तुर॒न्तर्म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०२</p>
<p class="Shloka">वि मे॑ पुरु॒त्रा प॑तयन्ति॒ कामा॒ शम्यच्छा॑ दीद्ये पू॒र्व्याणि॑।</p>
<p class="Shloka">समि॑द्धे अ॒ग्नावृ॒तमिद्व॑देम म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०३</p>
<p class="Shloka">स॒मा॒नो राजा॒ विभृ॑तः पुरु॒त्रा शये॑ श॒यासु॒ प्रयु॑तो॒ वनानु॑।</p>
<p class="Shloka">अ॒न्या व॒त्सं भर॑ति॒ क्षेति॑ मा॒ता म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०४</p>
<p class="Shloka">आ॒क्षित्पूर्वा॒स्वप॑रा अनू॒रुत्स॒द्यो जा॒तासु॒ तरु॑णीष्व॒न्तः।</p>
<p class="Shloka">अ॒न्तर्व॑तीः सुवते॒ अप्र॑वीता म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०५</p>
<p class="Shloka">श॒युः प॒रस्ता॒दध॒ नु द्वि॑मा॒ताब॑न्ध॒नश्च॑रति व॒त्स एक॑।</p>
<p class="Shloka">मि॒त्रस्य॒ ता वरु॑णस्य व्र॒तानि॑ म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०६</p>
<p class="Shloka">द्वि॒मा॒ता होता॑ वि॒दथे॑षु स॒म्राळन्वग्रं॒ चर॑ति॒ क्षेति॑ बु॒ध्नः।</p>
<p class="Shloka">प्र रण्या॑नि रण्य॒वाचो॑ भरन्ते म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०७</p>
<p class="Shloka">शूर॑स्येव॒ युध्य॑तो अन्त॒मस्य॑ प्रती॒चीनं॑ ददृशे॒ विश्व॑मा॒यत्।</p>
<p class="Shloka">अ॒न्तर्म॒तिश्च॑रति नि॒ष्षिधं॒ गोर्म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०८</p>
<p class="Shloka">नि वे॑वेति पलि॒तो दू॒त आ॑स्व॒न्तर्म॒हाँश्च॑रति रोच॒नेन॑।</p>
<p class="Shloka">वपूं॑षि॒ बिभ्र॑द॒भि नो॒ वि च॑ष्टे म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>०९</p>
<p class="Shloka">विष्णु॑र्गो॒पाः प॑र॒मं पा॑ति॒ पाथ॑ प्रि॒या धामा॑न्य॒मृता॒ दधा॑नः।</p>
<p class="Shloka">अ॒ग्निष्टा विश्वा॒ भुव॑नानि वेद म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१०</p>
<p class="Shloka">नाना॑ चक्राते य॒म्या॒३ वपूं॑षि॒ तयो॑र॒न्यद्रोच॑ते कृ॒ष्णम॒न्यत्।</p>
<p class="Shloka">श्यावी॑ च॒ यदरु॑षी च॒ स्वसा॑रौ म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>११</p>
<p class="Shloka">मा॒ता च॒ यत्र॑ दुहि॒ता च॑ धे॒नू स॑ब॒र्दुघे॑ धा॒पये॑ते समी॒ची।</p>
<p class="Shloka">ऋ॒तस्य॒ ते सद॑सीळे अ॒न्तर्म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१२</p>
<p class="Shloka">अ॒न्यस्या॑ व॒त्सं रि॑ह॒ती मि॑माय॒ कया॑ भु॒वा नि द॑धे धे॒नुरूध॑।</p>
<p class="Shloka">ऋ॒तस्य॒ सा पय॑सापिन्व॒तेळा॑ म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१३</p>
<p class="Shloka">पद्या॑ वस्ते पुरु॒रूपा॒ वपूं॑ष्यू॒र्ध्वा त॑स्थौ॒ त्र्यविं॒ रेरि॑हाणा।</p>
<p class="Shloka">ऋ॒तस्य॒ सद्म॒ वि च॑रामि वि॒द्वान्म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१४</p>
<p class="Shloka">प॒दे इ॑व॒ निहि॑ते द॒स्मे अ॒न्तस्तयो॑र॒न्यद्गुह्य॑मा॒विर॒न्यत्।</p>
<p class="Shloka">स॒ध्री॒ची॒ना प॒थ्या॒३ सा विषू॑ची म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१५</p>
<p class="Shloka">आ धे॒नवो॑ धुनयन्ता॒मशि॑श्वीः सब॒र्दुघा॑ शश॒या अप्र॑दुग्धाः।</p>
<p class="Shloka">नव्या॑नव्या युव॒तयो॒ भव॑न्तीर्म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१६</p>
<p class="Shloka">यद॒न्यासु॑ वृष॒भो रोर॑वीति॒ सो अ॒न्यस्मि॑न्यू॒थे नि द॑धाति॒ रेत॑।</p>
<p class="Shloka">स हि क्षपा॑वा॒न्स भग॒ स राजा॑ म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१७</p>
<p class="Shloka">वी॒रस्य॒ नु स्वश्व्यं॑ जनास॒ प्र नु वो॑चाम वि॒दुर॑स्य दे॒वाः।</p>
<p class="Shloka">षो॒ळ्हा यु॒क्ताः पञ्च॑प॒ञ्चा व॑हन्ति म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१८</p>
<p class="Shloka">दे॒वस्त्वष्टा॑ सवि॒ता वि॒श्वरू॑पः पु॒पोष॑ प्र॒जाः पु॑रु॒धा ज॑जान।</p>
<p class="Shloka">इ॒मा च॒ विश्वा॒ भुव॑नान्यस्य म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>१९</p>
<p class="Shloka">म॒ही समै॑रच्च॒म्वा॑ समी॒ची उ॒भे ते अ॑स्य॒ वसु॑ना॒ न्यृ॑ष्टे।</p>
<p class="Shloka">शृ॒ण्वे वी॒रो वि॒न्दमा॑नो॒ वसू॑नि म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>२०</p>
<p class="Shloka">इ॒मां च॑ नः पृथि॒वीं वि॒श्वधा॑या॒ उप॑ क्षेति हि॒तमि॑त्रो॒ न राजा॑।</p>
<p class="Shloka">पु॒र॒सद॑ शर्म॒सदो॒ न वी॒रा म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>२१</p>
<p class="Shloka">नि॒ष्षिध्व॑रीस्त॒ ओष॑धीरु॒तापो॑ र॒यिं त॑ इन्द्र पृथि॒वी बि॑भर्ति।</p>
<p class="Shloka">सखा॑यस्ते वाम॒भाज॑ स्याम म॒हद्दे॒वाना॑मसुर॒त्वमेक॑म्॥ ३<span class="rvts2">.</span>०५५<span class="rvts2">.</span>२२</p>
<p class="Sub-Heading">सूक्त</p>
<p class="Shloka">न ता मि॑नन्ति मा॒यिनो॒ न धीरा॑ व्र॒ता दे॒वानां॑ प्रथ॒मा ध्रु॒वाणि॑।</p>
<p class="Shloka">न रोद॑सी अ॒द्रुहा॑ वे॒द्याभि॒र्न पर्व॑ता नि॒नमे॑ तस्थि॒वांस॑॥ ३<span class="rvts2">.</span>०५६<span class="rvts2">.</span>०१</p>
<p class="Shloka">षड्भा॒राँ एको॒ अच॑रन्बिभर्त्यृ॒तं वर्षि॑ष्ठ॒मुप॒ गाव॒ आगु॑।</p>
<p class="Shloka">ति॒स्रो म॒हीरुप॑रास्तस्थु॒रत्या॒ गुहा॒ द्वे निहि॑ते॒ दर्श्येका॑॥ ३<span class="rvts2">.</span>०५६<span class="rvts2">.</span>०२</p>
<p class="Shloka">त्रि॒पा॒ज॒स्यो वृ॑ष॒भो वि॒श्वरू॑प उ॒त त्र्यु॒धा पु॑रु॒ध प्र॒जावा॑न्।</p>
<p class="Shloka">त्र्य॒नी॒कः प॑त्यते॒ माहि॑नावा॒न्स रे॑तो॒धा वृ॑ष॒भः शश्व॑तीनाम्॥ ३<span class="rvts2">.</span>०५६<span class="rvts2">.</span>०३</p>
<p class="Shloka">अ॒भीक॑ आसां पद॒वीर॑बोध्यादि॒त्याना॑मह्वे॒ चारु॒ नाम॑।</p>
<p class="Shloka">आप॑श्चिदस्मा अरमन्त दे॒वीः पृथ॒ग्व्रज॑न्ती॒ परि॑ षीमवृञ्जन्॥ ३<span class="rvts2">.</span>०५६<span class="rvts2">.</span>०४</p>
<p class="Shloka">त्री ष॒धस्था॑ सिन्धव॒स्त्रिः क॑वी॒नामु॒त त्रि॑मा॒ता वि॒दथे॑षु स॒म्राट्।</p>
<p class="Shloka">ऋ॒ताव॑री॒र्योष॑णास्ति॒स्रो अप्या॒स्त्रिरा दि॒वो वि॒दथे॒ पत्य॑मानाः॥ ३<span class="rvts2">.</span>०५६<span class="rvts2">.</span>०५</p>
<p class="Shloka">त्रिरा दि॒वः स॑वित॒र्वार्या॑णि दि॒वेदि॑व॒ आ सु॑व॒ त्रिर्नो॒ अह्न॑।</p>
<p class="Shloka">त्रि॒धातु॑ रा॒य आ सु॑वा॒ वसू॑नि॒ भग॑ त्रातर्धिषणे सा॒तये॑ धाः॥ ३<span class="rvts2">.</span>०५६<span class="rvts2">.</span>०६</p>
<p class="Shloka">त्रिरा दि॒वः स॑वि॒ता सो॑षवीति॒ राजा॑ना मि॒त्रावरु॑णा सुपा॒णी।</p>
<p class="Shloka">आप॑श्चिदस्य॒ रोद॑सी चिदु॒र्वी रत्नं॑ भिक्षन्त सवि॒तुः स॒वाय॑॥ ३<span class="rvts2">.</span>०५६<span class="rvts2">.</span>०७</p>
<p class="Shloka">त्रिरु॑त्त॒मा दू॒णशा॑ रोच॒नानि॒ त्रयो॑ राज॒न्त्यसु॑रस्य वी॒राः।</p>
<p class="Shloka">ऋ॒तावा॑न इषि॒रा दू॒ळभा॑स॒स्त्रिरा दि॒वो वि॒दथे॑ सन्तु दे॒वाः॥ ३<span class="rvts2">.</span>०५६<span class="rvts2">.</span>०८</p>
<p class="Sub-Heading">सूक्त</p>
<p class="Shloka">प्र मे॑ विवि॒क्वाँ अ॑विदन्मनी॒षां धे॒नुं चर॑न्तीं॒ प्रयु॑ता॒मगो॑पाम्।</p>
<p class="Shloka">स॒द्यश्चि॒द्या दु॑दु॒हे भूरि॑ धा॒सेरिन्द्र॒स्तद॒ग्निः प॑नि॒तारो॑ अस्याः॥ ३<span class="rvts2">.</span>०५७<span class="rvts2">.</span>०१</p>
<p class="Shloka">इन्द्र॒ सु पू॒षा वृष॑णा सु॒हस्ता॑ दि॒वो न प्री॒ताः श॑श॒यं दु॑दुह्रे।</p>
<p class="Shloka">विश्वे॒ यद॑स्यां र॒णय॑न्त दे॒वाः प्र वोऽत्र॑ वसवः सु॒म्नम॑श्याम्॥ ३<span class="rvts2">.</span>०५७<span class="rvts2">.</span>०२</p>
<p class="Shloka">या जा॒मयो॒ वृष्ण॑ इ॒च्छन्ति॑ श॒क्तिं न॑म॒स्यन्ती॑र्जानते॒ गर्भ॑मस्मिन्।</p>
<p class="Shloka">अच्छा॑ पु॒त्रं धे॒नवो॑ वावशा॒ना म॒हश्च॑रन्ति॒ बिभ्र॑तं॒ वपूं॑षि॥ ३<span class="rvts2">.</span>०५७<span class="rvts2">.</span>०३</p>
<p class="Shloka">अच्छा॑ विवक्मि॒ रोद॑सी सु॒मेके॒ ग्राव्णो॑ युजा॒नो अ॑ध्व॒रे म॑नी॒षा।</p>
<p class="Shloka">इ॒मा उ॑ ते॒ मन॑वे॒ भूरि॑वारा ऊ॒र्ध्वा भ॑वन्ति दर्श॒ता यज॑त्राः॥ ३<span class="rvts2">.</span>०५७<span class="rvts2">.</span>०४</p>
<p class="Shloka">या ते॑ जि॒ह्वा मधु॑मती सुमे॒धा अग्ने॑ दे॒वेषू॒च्यत॑ उरू॒ची।</p>
<p class="Shloka">तये॒ह विश्वाँ॒ अव॑से॒ यज॑त्रा॒ना सा॑दय पा॒यया॑ चा॒ मधू॑नि॥ ३<span class="rvts2">.</span>०५७<span class="rvts2">.</span>०५</p>
<p class="Shloka">या ते॑ अग्ने॒ पर्व॑तस्येव॒ धारास॑श्चन्ती पी॒पय॑द्देव चि॒त्रा।</p>
<p class="Shloka">ताम॒स्मभ्यं॒ प्रम॑तिं जातवेदो॒ वसो॒ रास्व॑ सुम॒तिं वि॒श्वज॑न्याम्॥ ३<span class="rvts2">.</span>०५७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">धे॒नुः प्र॒त्नस्य॒ काम्यं॒ दुहा॑ना॒न्तः पु॒त्रश्च॑रति॒ दक्षि॑णायाः।</p>
<p class="Shloka">आ द्यो॑त॒निं व॑हति शु॒भ्रया॑मो॒षस॒ स्तोमो॑ अ॒श्विना॑वजीगः॥ ३<span class="rvts2">.</span>०५८<span class="rvts2">.</span>०१</p>
<p class="Shloka">सु॒युग्व॑हन्ति॒ प्रति॑ वामृ॒तेनो॒र्ध्वा भ॑वन्ति पि॒तरे॑व॒ मेधा॑।</p>
<p class="Shloka">जरे॑थाम॒स्मद्वि प॒णेर्म॑नी॒षां यु॒वोरव॑श्चकृ॒मा या॑तम॒र्वाक्॥ ३<span class="rvts2">.</span>०५८<span class="rvts2">.</span>०२</p>
<p class="Shloka">सु॒युग्भि॒रश्वै॑ सु॒वृता॒ रथे॑न॒ दस्रा॑वि॒मं शृ॑णुतं॒ श्लोक॒मद्रे॑।</p>
<p class="Shloka">किम॒ङ्ग वां॒ प्रत्यव॑र्तिं॒ गमि॑ष्ठा॒हुर्विप्रा॑सो अश्विना पुरा॒जाः॥ ३<span class="rvts2">.</span>०५८<span class="rvts2">.</span>०३</p>
<p class="Shloka">आ म॑न्येथा॒मा ग॑तं॒ कच्चि॒देवै॒र्विश्वे॒ जना॑सो अ॒श्विना॑ हवन्ते।</p>
<p class="Shloka">इ॒मा हि वां॒ गोऋ॑जीका॒ मधू॑नि॒ प्र मि॒त्रासो॒ न द॒दुरु॒स्रो अग्रे॑॥ ३<span class="rvts2">.</span>०५८<span class="rvts2">.</span>०४</p>
<p class="Shloka">ति॒रः पु॒रू चि॑दश्विना॒ रजां॑स्याङ्गू॒षो वां॑ मघवाना॒ जने॑षु।</p>
<p class="Shloka">एह या॑तं प॒थिभि॑र्देव॒यानै॒र्दस्रा॑वि॒मे वां॑ नि॒धयो॒ मधू॑नाम्॥ ३<span class="rvts2">.</span>०५८<span class="rvts2">.</span>०५</p>
<p class="Shloka">पु॒रा॒णमोक॑ स॒ख्यं शि॒वं वां॑ यु॒वोर्न॑रा॒ द्रवि॑णं ज॒ह्नाव्या॑म्।</p>
<p class="Shloka">पुन॑ कृण्वा॒नाः स॒ख्या शि॒वानि॒ मध्वा॑ मदेम स॒ह नू स॑मा॒नाः॥ ३<span class="rvts2">.</span>०५८<span class="rvts2">.</span>०६</p>
<p class="Shloka">अश्वि॑ना वा॒युना॑ यु॒वं सु॑दक्षा नि॒युद्भि॑ष्च स॒जोष॑सा युवाना।</p>
<p class="Shloka">नास॑त्या ति॒रोअ॑ह्न्यं जुषा॒णा सोमं॑ पिबतम॒स्रिधा॑ सुदानू॥ ३<span class="rvts2">.</span>०५८<span class="rvts2">.</span>०७</p>
<p class="Shloka">अश्वि॑ना॒ परि॑ वा॒मिष॑ पुरू॒चीरी॒युर्गी॒र्भिर्यत॑माना॒ अमृ॑ध्राः।</p>
<p class="Shloka">रथो॑ ह वामृत॒जा अद्रि॑जूत॒ परि॒ द्यावा॑पृथि॒वी या॑ति स॒द्यः॥ ३<span class="rvts2">.</span>०५८<span class="rvts2">.</span>०८</p>
<p class="Shloka">अश्वि॑ना मधु॒षुत्त॑मो यु॒वाकु॒ सोम॒स्तं पा॑त॒मा ग॑तं दुरो॒णे।</p>
<p class="Shloka">रथो॑ ह वां॒ भूरि॒ वर्प॒ करि॑क्रत्सु॒ताव॑तो निष्कृ॒तमाग॑मिष्ठः॥ ३<span class="rvts2">.</span>०५८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">मि॒त्रो जना॑न्यातयति ब्रुवा॒णो मि॒त्रो दा॑धार पृथि॒वीमु॒त द्याम्।</p>
<p class="Shloka">मि॒त्रः कृ॒ष्टीरनि॑मिषा॒भि च॑ष्टे मि॒त्राय॑ ह॒व्यं घृ॒तव॑ज्जुहोत॥ ३<span class="rvts2">.</span>०५९<span class="rvts2">.</span>०१</p>
<p class="Shloka">प्र स मि॑त्र॒ मर्तो॑ अस्तु॒ प्रय॑स्वा॒न्यस्त॑ आदित्य॒ शिक्ष॑ति व्र॒तेन॑।</p>
<p class="Shloka">न ह॑न्यते॒ न जी॑यते॒ त्वोतो॒ नैन॒मंहो॑ अश्नो॒त्यन्ति॑तो॒ न दू॒रात्॥ ३<span class="rvts2">.</span>०५९<span class="rvts2">.</span>०२</p>
<p class="Shloka">अ॒न॒मी॒वास॒ इळ॑या॒ मद॑न्तो मि॒तज्ञ॑वो॒ वरि॑म॒न्ना पृ॑थि॒व्याः।</p>
<p class="Shloka">आ॒दि॒त्यस्य॑ व्र॒तमु॑पक्षि॒यन्तो॑ व॒यं मि॒त्रस्य॑ सुम॒तौ स्या॑म॥ ३<span class="rvts2">.</span>०५९<span class="rvts2">.</span>०३</p>
<p class="Shloka">अ॒यं मि॒त्रो न॑म॒स्य॑ सु॒शेवो॒ राजा॑ सुक्ष॒त्रो अ॑जनिष्ट वे॒धाः।</p>
<p class="Shloka">तस्य॑ व॒यं सु॑म॒तौ य॒ज्ञिय॒स्यापि॑ भ॒द्रे सौ॑मन॒से स्या॑म॥ ३<span class="rvts2">.</span>०५९<span class="rvts2">.</span>०४</p>
<p class="Shloka">म॒हाँ आ॑दि॒त्यो नम॑सोप॒सद्यो॑ यात॒यज्ज॑नो गृण॒ते सु॒शेव॑।</p>
<p class="Shloka">तस्मा॑ ए॒तत्पन्य॑तमाय॒ जुष्ट॑म॒ग्नौ मि॒त्राय॑ ह॒विरा जु॑होत॥ ३<span class="rvts2">.</span>०५९<span class="rvts2">.</span>०५</p>
<p class="Shloka">मि॒त्रस्य॑ चर्षणी॒धृतोऽवो॑ दे॒वस्य॑ सान॒सि।</p>
<p class="Shloka">द्यु॒म्नं चि॒त्रश्र॑वस्तमम्॥ ३<span class="rvts2">.</span>०५९<span class="rvts2">.</span>०६</p>
<p class="Shloka">अ॒भि यो म॑हि॒ना दिवं॑ मि॒त्रो ब॒भूव॑ स॒प्रथा॑।</p>
<p class="Shloka">अ॒भि श्रवो॑भिः पृथि॒वीम्॥ ३<span class="rvts2">.</span>०५९<span class="rvts2">.</span>०७</p>
<p class="Shloka">मि॒त्राय॒ पञ्च॑ येमिरे॒ जना॑ अ॒भिष्टि॑शवसे।</p>
<p class="Shloka">स दे॒वान्विश्वा॑न्बिभर्ति॥ ३<span class="rvts2">.</span>०५९<span class="rvts2">.</span>०८</p>
<p class="Shloka">मि॒त्रो दे॒वेष्वा॒युषु॒ जना॑य वृ॒क्तब॑र्हिषे।</p>
<p class="Shloka">इष॑ इ॒ष्टव्र॑ता अकः॥ ३<span class="rvts2">.</span>०५९<span class="rvts2">.</span>०९</p>
<p class="Sub-Heading">सूक्त</p>
<p class="Shloka">इ॒हेह॑ वो॒ मन॑सा ब॒न्धुता॑ नर उ॒शिजो॑ जग्मुर॒भि तानि॒ वेद॑सा।</p>
<p class="Shloka">याभि॑र्मा॒याभि॒ प्रति॑जूतिवर्पस॒ सौध॑न्वना य॒ज्ञियं॑ भा॒गमा॑न॒श॥ ३<span class="rvts2">.</span>०६०<span class="rvts2">.</span>०१</p>
<p class="Shloka">याभि॒ शची॑भिश्चम॒साँ अपिं॑शत॒ यया॑ धि॒या गामरि॑णीत॒ चर्म॑णः।</p>
<p class="Shloka">येन॒ हरी॒ मन॑सा नि॒रत॑क्षत॒ तेन॑ देव॒त्वमृ॑भव॒ समा॑नश॥ ३<span class="rvts2">.</span>०६०<span class="rvts2">.</span>०२</p>
<p class="Shloka">इन्द्र॑स्य स॒ख्यमृ॒भव॒ समा॑नशु॒र्मनो॒र्नपा॑तो अ॒पसो॑ दधन्विरे।</p>
<p class="Shloka">सौ॒ध॒न्व॒नासो॑ अमृत॒त्वमेरि॑रे वि॒ष्ट्वी शमी॑भिः सु॒कृत॑ सुकृ॒त्यया॑॥ ३<span class="rvts2">.</span>०६०<span class="rvts2">.</span>०३</p>
<p class="Shloka">इन्द्रे॑ण याथ स॒रथं॑ सु॒ते सचाँ॒ अथो॒ वशा॑नां भवथा स॒ह श्रि॒या।</p>
<p class="Shloka">न व॑ प्रति॒मै सु॑कृ॒तानि॑ वाघत॒ सौध॑न्वना ऋभवो वी॒र्या॑णि च॥ ३<span class="rvts2">.</span>०६०<span class="rvts2">.</span>०४</p>
<p class="Shloka">इन्द्र॑ ऋ॒भुभि॒र्वाज॑वद्भि॒ समु॑क्षितं सु॒तं सोम॒मा वृ॑षस्वा॒ गभ॑स्त्योः।</p>
<p class="Shloka">धि॒येषि॒तो म॑घवन्दा॒शुषो॑ गृ॒हे सौ॑धन्व॒नेभि॑ स॒ह म॑त्स्वा॒ नृभि॑॥ ३<span class="rvts2">.</span>०६०<span class="rvts2">.</span>०५</p>
<p class="Shloka">इन्द्र॑ ऋभु॒मान्वाज॑वान्मत्स्वे॒ह नो॒ऽस्मिन्सव॑ने॒ शच्या॑ पुरुष्टुत।</p>
<p class="Shloka">इ॒मानि॒ तुभ्यं॒ स्वस॑राणि येमिरे व्र॒ता दे॒वानां॒ मनु॑षश्च॒ धर्म॑भिः॥ ३<span class="rvts2">.</span>०६०<span class="rvts2">.</span>०६</p>
<p class="Shloka">इन्द्र॑ ऋ॒भुभि॑र्वा॒जिभि॑र्वा॒जय॑न्नि॒ह स्तोमं॑ जरि॒तुरुप॑ याहि य॒ज्ञिय॑म्।</p>
<p class="Shloka">श॒तं केते॑भिरिषि॒रेभि॑रा॒यवे॑ स॒हस्र॑णीथो अध्व॒रस्य॒ होम॑नि॥ ३<span class="rvts2">.</span>०६०<span class="rvts2">.</span>०७</p>
<p class="Sub-Heading">सूक्त</p>
<p class="Shloka">उषो॒ वाजे॑न वाजिनि॒ प्रचे॑ता॒ स्तोमं॑ जुषस्व गृण॒तो म॑घोनि।</p>
<p class="Shloka">पु॒रा॒णी दे॑वि युव॒तिः पुरं॑धि॒रनु॑ व्र॒तं च॑रसि विश्ववारे॥ ३<span class="rvts2">.</span>०६१<span class="rvts2">.</span>०१</p>
<p class="Shloka">उषो॑ दे॒व्यम॑र्त्या॒ वि भा॑हि च॒न्द्रर॑था सू॒नृता॑ ई॒रय॑न्ती।</p>
<p class="Shloka">आ त्वा॑ वहन्तु सु॒यमा॑सो॒ अश्वा॒ हिर॑ण्यवर्णां पृथु॒पाज॑सो॒ ये॥ ३<span class="rvts2">.</span>०६१<span class="rvts2">.</span>०२</p>
<p class="Shloka">उष॑ प्रती॒ची भुव॑नानि॒ विश्वो॒र्ध्वा ति॑ष्ठस्य॒मृत॑स्य के॒तुः।</p>
<p class="Shloka">स॒मा॒नमर्थं॑ चरणी॒यमा॑ना च॒क्रमि॑व नव्य॒स्या व॑वृत्स्व॥ ३<span class="rvts2">.</span>०६१<span class="rvts2">.</span>०३</p>
<p class="Shloka">अव॒ स्यूमे॑व चिन्व॒ती म॒घोन्यु॒षा या॑ति॒ स्वस॑रस्य॒ पत्नी॑।</p>
<p class="Shloka">स्व१र्जन॑न्ती सु॒भगा॑ सु॒दंसा॒ आन्ता॑द्दि॒वः प॑प्रथ॒ आ पृ॑थि॒व्याः॥ ३<span class="rvts2">.</span>०६१<span class="rvts2">.</span>०४</p>
<p class="Shloka">अच्छा॑ वो दे॒वीमु॒षसं॑ विभा॒तीं प्र वो॑ भरध्वं॒ नम॑सा सुवृ॒क्तिम्।</p>
<p class="Shloka">ऊ॒र्ध्वं म॑धु॒धा दि॒वि पाजो॑ अश्रे॒त्प्र रो॑च॒ना रु॑रुचे र॒ण्वसं॑दृक्॥ ३<span class="rvts2">.</span>०६१<span class="rvts2">.</span>०५</p>
<p class="Shloka">ऋ॒ताव॑री दि॒वो अ॒र्कैर॑बो॒ध्या रे॒वती॒ रोद॑सी चि॒त्रम॑स्थात्।</p>
<p class="Shloka">आ॒य॒तीम॑ग्न उ॒षसं॑ विभा॒तीं वा॒ममे॑षि॒ द्रवि॑णं॒ भिक्ष॑माणः॥ ३<span class="rvts2">.</span>०६१<span class="rvts2">.</span>०६</p>
<p class="Shloka">ऋ॒तस्य॑ बु॒ध्न उ॒षसा॑मिष॒ण्यन्वृषा॑ म॒ही रोद॑सी॒ आ वि॑वेश।</p>
<p class="Shloka">म॒ही मि॒त्रस्य॒ वरु॑णस्य मा॒या च॒न्द्रेव॑ भा॒नुं वि द॑धे पुरु॒त्रा॥ ३<span class="rvts2">.</span>०६१<span class="rvts2">.</span>०७</p>
<p class="Sub-Heading">सूक्त</p>
<p class="Shloka">इ॒मा उ॑ वां भृ॒मयो॒ मन्य॑माना यु॒वाव॑ते॒ न तुज्या॑ अभूवन्।</p>
<p class="Shloka">क्व१ त्यदि॑न्द्रावरुणा॒ यशो॑ वां॒ येन॑ स्मा॒ सिनं॒ भर॑थ॒ सखि॑भ्यः॥ ३<span class="rvts2">.</span>०६२<span class="rvts2">.</span>०१</p>
<p class="Shloka">अ॒यमु॑ वां पुरु॒तमो॑ रयी॒यञ्छ॑श्वत्त॒ममव॑से जोहवीति।</p>
<p class="Shloka">स॒जोषा॑विन्द्रावरुणा म॒रुद्भि॑र्दि॒वा पृ॑थि॒व्या शृ॑णुतं॒ हवं॑ मे॥ ३<span class="rvts2">.</span>०६२<span class="rvts2">.</span>०२</p>
<p class="Shloka">अ॒स्मे तदि॑न्द्रावरुणा॒ वसु॑ ष्याद॒स्मे र॒यिर्म॑रुत॒ सर्व॑वीरः।</p>
<p class="Shloka">अ॒स्मान्वरू॑त्रीः शर॒णैर॑वन्त्व॒स्मान्होत्रा॒ भार॑ती॒ दक्षि॑णाभिः॥ ३<span class="rvts2">.</span>०६२<span class="rvts2">.</span>०३</p>
<p class="Shloka">बृह॑स्पते जु॒षस्व॑ नो ह॒व्यानि॑ विश्वदेव्य।</p>
<p class="Shloka">रास्व॒ रत्ना॑नि दा॒शुषे॑॥ ३<span class="rvts2">.</span>०६२<span class="rvts2">.</span>०४</p>
<p class="Shloka">शुचि॑म॒र्कैर्बृह॒स्पति॑मध्व॒रेषु॑ नमस्यत।</p>
<p class="Shloka">अना॒म्योज॒ आ च॑के॥ ३<span class="rvts2">.</span>०६२<span class="rvts2">.</span>०५</p>
<p class="Shloka">वृ॒ष॒भं च॑र्षणी॒नां वि॒श्वरू॑प॒मदा॑भ्यम्।</p>
<p class="Shloka">बृह॒स्पतिं॒ वरे॑ण्यम्॥ ३<span class="rvts2">.</span>०६२<span class="rvts2">.</span>०६</p>
<p class="Shloka">इ॒यं ते॑ पूषन्नाघृणे सुष्टु॒तिर्दे॑व॒ नव्य॑सी।</p>
<p class="Shloka">अ॒स्माभि॒स्तुभ्यं॑ शस्यते॥ ३<span class="rvts2">.</span>०६२<span class="rvts2">.</span>०७</p>
<p class="Shloka">तां जु॑षस्व॒ गिरं॒ मम॑ वाज॒यन्ती॑मवा॒ धिय॑म्।</p>
<p class="Shloka">व॒धू॒युरि॑व॒ योष॑णाम्॥ ३<span class="rvts2">.</span>०६२<span class="rvts2">.</span>०८</p>
<p class="Shloka">यो विश्वा॒भि वि॒पश्य॑ति॒ भुव॑ना॒ सं च॒ पश्य॑ति।</p>
<p class="Shloka">स न॑ पू॒षावि॒ता भु॑वत्॥ ३<span class="rvts2">.</span>०६२<span class="rvts2">.</span>०९</p>
<p class="Shloka">तत्स॑वि॒तुर्वरे॑ण्यं॒ भर्गो॑ दे॒वस्य॑ धीमहि।</p>
<p class="Shloka">धियो॒ यो न॑ प्रचो॒दया॑त्॥ ३<span class="rvts2">.</span>०६२<span class="rvts2">.</span>१०</p>
<p class="Shloka">दे॒वस्य॑ सवि॒तुर्व॒यं वा॑ज॒यन्त॒ पुरं॑ध्या।</p>
<p class="Shloka">भग॑स्य रा॒तिमी॑महे॥ ३<span class="rvts2">.</span>०६२<span class="rvts2">.</span>११</p>
<p class="Shloka">दे॒वं नर॑ सवि॒तारं॒ विप्रा॑ य॒ज्ञैः सु॑वृ॒क्तिभि॑।</p>
<p class="Shloka">न॒म॒स्यन्ति॑ धि॒येषि॒ताः॥ ३<span class="rvts2">.</span>०६२<span class="rvts2">.</span>१२</p>
<p class="Shloka">सोमो॑ जिगाति गातु॒विद्दे॒वाना॑मेति निष्कृ॒तम्।</p>
<p class="Shloka">ऋ॒तस्य॒ योनि॑मा॒सद॑म्॥ ३<span class="rvts2">.</span>०६२<span class="rvts2">.</span>१३</p>
<p class="Shloka">सोमो॑ अ॒स्मभ्यं॑ द्वि॒पदे॒ चतु॑ष्पदे च प॒शवे॑।</p>
<p class="Shloka">अ॒न॒मी॒वा इष॑स्करत्॥ ३<span class="rvts2">.</span>०६२<span class="rvts2">.</span>१४</p>
<p class="Shloka">अ॒स्माक॒मायु॑र्व॒र्धय॑न्न॒भिमा॑ती॒ सह॑मानः।</p>
<p class="Shloka">सोम॑ स॒धस्थ॒मास॑दत्॥ ३<span class="rvts2">.</span>०६२<span class="rvts2">.</span>१५</p>
<p class="Shloka">आ नो॑ मित्रावरुणा घृ॒तैर्गव्यू॑तिमुक्षतम्।</p>
<p class="Shloka">मध्वा॒ रजां॑सि सुक्रतू॥ ३<span class="rvts2">.</span>०६२<span class="rvts2">.</span>१६</p>
<p class="Shloka">उ॒रु॒शंसा॑ नमो॒वृधा॑ म॒ह्ना दक्ष॑स्य राजथः।</p>
<p class="Shloka">द्राघि॑ष्ठाभिः शुचिव्रता॥ ३<span class="rvts2">.</span>०६२<span class="rvts2">.</span>१७</p>
<p class="Shloka">गृ॒णा॒ना ज॒मद॑ग्निना॒ योना॑वृ॒तस्य॑ सीदतम्।</p>
<p class="Shloka">पा॒तं सोम॑मृतावृधा॥ ३<span class="rvts2">.</span>०६२<span class="rvts2">.</span>१८</p>


     
     
     
    
<p class="Heading">॥ ऋग्वेदः मण्डलं ४॥</p>
<p class="Sub-Heading">सूक्त</p>
<p class="Shloka">त्वां ह्य॑ग्ने॒ सद॒मित्स॑म॒न्यवो॑ दे॒वासो॑ दे॒वम॑र॒तिं न्ये॑रि॒र इति॒ क्रत्वा॑ न्येरि॒रे।</p>
<p class="Shloka">अम॑र्त्यं यजत॒ मर्त्ये॒ष्वा दे॒वमादे॑वं जनत॒ प्रचे॑तसं॒ विश्व॒मादे॑वं जनत॒ प्रचे॑तसम्॥ ४<span class="rvts2">.</span>००१<span class="rvts2">.</span>०१</p>
<p class="Shloka">स भ्रात॑रं॒ वरु॑णमग्न॒ आ व॑वृत्स्व दे॒वाँ अच्छा॑ सुम॒ती य॒ज्ञव॑नसं॒ ज्येष्ठं॑ य॒ज्ञव॑नसम्।</p>
<p class="Shloka">ऋ॒तावा॑नमादि॒त्यं च॑र्षणी॒धृतं॒ राजा॑नं चर्षणी॒धृत॑म्॥ ४<span class="rvts2">.</span>००१<span class="rvts2">.</span>०२</p>
<p class="Shloka">सखे॒ सखा॑यम॒भ्या व॑वृत्स्वा॒शुं न च॒क्रं रथ्ये॑व॒ रंह्या॒स्मभ्यं॑ दस्म॒ रंह्या॑।</p>
<p class="Shloka">अग्ने॑ मृळी॒कं वरु॑णे॒ सचा॑ विदो म॒रुत्सु॑ वि॒श्वभा॑नुषु।</p>
<p class="Shloka">तो॒काय॑ तु॒जे शु॑शुचान॒ शं कृ॑ध्य॒स्मभ्यं॑ दस्म॒ शं कृ॑धि॥ ४<span class="rvts2">.</span>००१<span class="rvts2">.</span>०३</p>
<p class="Shloka">त्वं नो॑ अग्ने॒ वरु॑णस्य वि॒द्वान्दे॒वस्य॒ हेळोऽव॑ यासिसीष्ठाः।</p>
<p class="Shloka">यजि॑ष्ठो॒ वह्नि॑तम॒ शोशु॑चानो॒ विश्वा॒ द्वेषां॑सि॒ प्र मु॑मुग्ध्य॒स्मत्॥ ४<span class="rvts2">.</span>००१<span class="rvts2">.</span>०४</p>
<p class="Shloka">स त्वं नो॑ अग्नेऽव॒मो भ॑वो॒ती नेदि॑ष्ठो अ॒स्या उ॒षसो॒ व्यु॑ष्टौ।</p>
<p class="Shloka">अव॑ यक्ष्व नो॒ वरु॑णं॒ ररा॑णो वी॒हि मृ॑ळी॒कं सु॒हवो॑ न एधि॥ ४<span class="rvts2">.</span>००१<span class="rvts2">.</span>०५</p>
<p class="Shloka">अ॒स्य श्रेष्ठा॑ सु॒भग॑स्य सं॒दृग्दे॒वस्य॑ चि॒त्रत॑मा॒ मर्त्ये॑षु।</p>
<p class="Shloka">शुचि॑ घृ॒तं न त॒प्तमघ्न्या॑याः स्पा॒र्हा दे॒वस्य॑ मं॒हने॑व धे॒नोः॥ ४<span class="rvts2">.</span>००१<span class="rvts2">.</span>०६</p>
<p class="Shloka">त्रिर॑स्य॒ ता प॑र॒मा स॑न्ति स॒त्या स्पा॒र्हा दे॒वस्य॒ जनि॑मान्य॒ग्नेः।</p>
<p class="Shloka">अ॒न॒न्ते अ॒न्तः परि॑वीत॒ आगा॒च्छुचि॑ शु॒क्रो अ॒र्यो रोरु॑चानः॥ ४<span class="rvts2">.</span>००१<span class="rvts2">.</span>०७</p>
<p class="Shloka">स दू॒तो विश्वेद॒भि व॑ष्टि॒ सद्मा॒ होता॒ हिर॑ण्यरथो॒ रंसु॑जिह्वः।</p>
<p class="Shloka">रो॒हिद॑श्वो वपु॒ष्यो॑ वि॒भावा॒ सदा॑ र॒ण्वः पि॑तु॒मती॑व सं॒सत्॥ ४<span class="rvts2">.</span>००१<span class="rvts2">.</span>०८</p>
<p class="Shloka">स चे॑तय॒न्मनु॑षो य॒ज्ञब॑न्धु॒ प्र तं म॒ह्या र॑श॒नया॑ नयन्ति।</p>
<p class="Shloka">स क्षे॑त्यस्य॒ दुर्या॑सु॒ साध॑न्दे॒वो मर्त॑स्य सधनि॒त्वमा॑प॥ ४<span class="rvts2">.</span>००१<span class="rvts2">.</span>०९</p>
<p class="Shloka">स तू नो॑ अ॒ग्निर्न॑यतु प्रजा॒नन्नच्छा॒ रत्नं॑ दे॒वभ॑क्तं॒ यद॑स्य।</p>
<p class="Shloka">धि॒या यद्विश्वे॑ अ॒मृता॒ अकृ॑ण्व॒न्द्यौष्पि॒ता ज॑नि॒ता स॒त्यमु॑क्षन्॥ ४<span class="rvts2">.</span>००१<span class="rvts2">.</span>१०</p>
<p class="Shloka">स जा॑यत प्रथ॒मः प॒स्त्या॑सु म॒हो बु॒ध्ने रज॑सो अ॒स्य योनौ॑।</p>
<p class="Shloka">अ॒पाद॑शी॒र्षा गु॒हमा॑नो॒ अन्ता॒योयु॑वानो वृष॒भस्य॑ नी॒ळे॥ ४<span class="rvts2">.</span>००१<span class="rvts2">.</span>११</p>
<p class="Shloka">प्र शर्ध॑ आर्त प्रथ॒मं वि॑प॒न्याँ ऋ॒तस्य॒ योना॑ वृष॒भस्य॑ नी॒ळे।</p>
<p class="Shloka">स्पा॒र्हो युवा॑ वपु॒ष्यो॑ वि॒भावा॑ स॒प्त प्रि॒यासो॑ऽजनयन्त॒ वृष्णे॑॥ ४<span class="rvts2">.</span>००१<span class="rvts2">.</span>१२</p>
<p class="Shloka">अ॒स्माक॒मत्र॑ पि॒तरो॑ मनु॒ष्या॑ अ॒भि प्र से॑दुरृ॒तमा॑शुषा॒णाः।</p>
<p class="Shloka">अश्म॑व्रजाः सु॒दुघा॑ व॒व्रे अ॒न्तरुदु॒स्रा आ॑जन्नु॒षसो॑ हुवा॒नाः॥ ४<span class="rvts2">.</span>००१<span class="rvts2">.</span>१३</p>
<p class="Shloka">ते म॑र्मृजत ददृ॒वांसो॒ अद्रिं॒ तदे॑षाम॒न्ये अ॒भितो॒ वि वो॑चन्।</p>
<p class="Shloka">प॒श्वय॑न्त्रासो अ॒भि का॒रम॑र्चन्वि॒दन्त॒ ज्योति॑श्चकृ॒पन्त॑ धी॒भिः॥ ४<span class="rvts2">.</span>००१<span class="rvts2">.</span>१४</p>
<p class="Shloka">ते ग॑व्य॒ता मन॑सा दृ॒ध्रमु॒ब्धं गा ये॑मा॒नं परि॒ षन्त॒मद्रि॑म्।</p>
<p class="Shloka">दृ॒ळ्हं नरो॒ वच॑सा॒ दैव्ये॑न व्र॒जं गोम॑न्तमु॒शिजो॒ वि व॑व्रुः॥ ४<span class="rvts2">.</span>००१<span class="rvts2">.</span>१५</p>
<p class="Shloka">ते म॑न्वत प्रथ॒मं नाम॑ धे॒नोस्त्रिः स॒प्त मा॒तुः प॑र॒माणि॑ विन्दन्।</p>
<p class="Shloka">तज्जा॑न॒तीर॒भ्य॑नूषत॒ व्रा आ॒विर्भु॑वदरु॒णीर्य॒शसा॒ गोः॥ ४<span class="rvts2">.</span>००१<span class="rvts2">.</span>१६</p>
<p class="Shloka">नेश॒त्तमो॒ दुधि॑तं॒ रोच॑त॒ द्यौरुद्दे॒व्या उ॒षसो॑ भा॒नुर॑र्त।</p>
<p class="Shloka">आ सूर्यो॑ बृह॒तस्ति॑ष्ठ॒दज्राँ॑ ऋ॒जु मर्ते॑षु वृजि॒ना च॒ पश्य॑न्॥ ४<span class="rvts2">.</span>००१<span class="rvts2">.</span>१७</p>
<p class="Shloka">आदित्प॒श्चा बु॑बुधा॒ना व्य॑ख्य॒न्नादिद्रत्नं॑ धारयन्त॒ द्युभ॑क्तम्।</p>
<p class="Shloka">विश्वे॒ विश्वा॑सु॒ दुर्या॑सु दे॒वा मित्र॑ धि॒ये व॑रुण स॒त्यम॑स्तु॥ ४<span class="rvts2">.</span>००१<span class="rvts2">.</span>१८</p>
<p class="Shloka">अच्छा॑ वोचेय शुशुचा॒नम॒ग्निं होता॑रं वि॒श्वभ॑रसं॒ यजि॑ष्ठम्।</p>
<p class="Shloka">शुच्यूधो॑ अतृण॒न्न गवा॒मन्धो॒ न पू॒तं परि॑षिक्तमं॒शोः॥ ४<span class="rvts2">.</span>००१<span class="rvts2">.</span>१९</p>
<p class="Shloka">विश्वे॑षा॒मदि॑तिर्य॒ज्ञिया॑नां॒ विश्वे॑षा॒मति॑थि॒र्मानु॑षाणाम्।</p>
<p class="Shloka">अ॒ग्निर्दे॒वाना॒मव॑ आवृणा॒नः सु॑मृळी॒को भ॑वतु जा॒तवे॑दाः॥ ४<span class="rvts2">.</span>००१<span class="rvts2">.</span>२०</p>
<p class="Sub-Heading">सूक्त</p>
<p class="Shloka">यो मर्त्ये॑ष्व॒मृत॑ ऋ॒तावा॑ दे॒वो दे॒वेष्व॑र॒तिर्नि॒धायि॑।</p>
<p class="Shloka">होता॒ यजि॑ष्ठो म॒ह्ना शु॒चध्यै॑ ह॒व्यैर॒ग्निर्मनु॑ष ईर॒यध्यै॑॥ ४<span class="rvts2">.</span>००२<span class="rvts2">.</span>०१</p>
<p class="Shloka">इ॒ह त्वं सू॑नो सहसो नो अ॒द्य जा॒तो जा॒ताँ उ॒भयाँ॑ अ॒न्तर॑ग्ने।</p>
<p class="Shloka">दू॒त ई॑यसे युयुजा॒न ऋ॑ष्व ऋजुमु॒ष्कान्वृष॑णः शु॒क्राँश्च॑॥ ४<span class="rvts2">.</span>००२<span class="rvts2">.</span>०२</p>
<p class="Shloka">अत्या॑ वृध॒स्नू रोहि॑ता घृ॒तस्नू॑ ऋ॒तस्य॑ मन्ये॒ मन॑सा॒ जवि॑ष्ठा।</p>
<p class="Shloka">अ॒न्तरी॑यसे अरु॒षा यु॑जा॒नो यु॒ष्माँश्च॑ दे॒वान्विश॒ आ च॒ मर्ता॑न्॥ ४<span class="rvts2">.</span>००२<span class="rvts2">.</span>०३</p>
<p class="Shloka">अ॒र्य॒मणं॒ वरु॑णं मि॒त्रमे॑षा॒मिन्द्रा॒विष्णू॑ म॒रुतो॑ अ॒श्विनो॒त।</p>
<p class="Shloka">स्वश्वो॑ अग्ने सु॒रथ॑ सु॒राधा॒ एदु॑ वह सुह॒विषे॒ जना॑य॥ ४<span class="rvts2">.</span>००२<span class="rvts2">.</span>०४</p>
<p class="Shloka">गोमाँ॑ अ॒ग्नेऽवि॑माँ अ॒श्वी य॒ज्ञो नृ॒वत्स॑खा॒ सद॒मिद॑प्रमृ॒ष्यः।</p>
<p class="Shloka">इळा॑वाँ ए॒षो अ॑सुर प्र॒जावा॑न्दी॒र्घो र॒यिः पृ॑थुबु॒ध्नः स॒भावा॑न्॥ ४<span class="rvts2">.</span>००२<span class="rvts2">.</span>०५</p>
<p class="Shloka">यस्त॑ इ॒ध्मं ज॒भर॑त्सिष्विदा॒नो मू॒र्धानं॑ वा त॒तप॑ते त्वा॒या।</p>
<p class="Shloka">भुव॒स्तस्य॒ स्वत॑वाँः पा॒युर॑ग्ने॒ विश्व॑स्मात्सीमघाय॒त उ॑रुष्य॥ ४<span class="rvts2">.</span>००२<span class="rvts2">.</span>०६</p>
<p class="Shloka">यस्ते॒ भरा॒दन्नि॑यते चि॒दन्नं॑ नि॒शिष॑न्म॒न्द्रमति॑थिमु॒दीर॑त्।</p>
<p class="Shloka">आ दे॑व॒युरि॒नध॑ते दुरो॒णे तस्मि॑न्र॒यिर्ध्रु॒वो अ॑स्तु॒ दास्वा॑न्॥ ४<span class="rvts2">.</span>००२<span class="rvts2">.</span>०७</p>
<p class="Shloka">यस्त्वा॑ दो॒षा य उ॒षसि॑ प्र॒शंसा॑त्प्रि॒यं वा॑ त्वा कृ॒णव॑ते ह॒विष्मा॑न्।</p>
<p class="Shloka">अश्वो॒ न स्वे दम॒ आ हे॒म्यावा॒न्तमंह॑सः पीपरो दा॒श्वांस॑म्॥ ४<span class="rvts2">.</span>००२<span class="rvts2">.</span>०८</p>
<p class="Shloka">यस्तुभ्य॑मग्ने अ॒मृता॑य॒ दाश॒द्दुव॒स्त्वे कृ॒णव॑ते य॒तस्रु॑क्।</p>
<p class="Shloka">न स रा॒या श॑शमा॒नो वि यो॑ष॒न्नैन॒मंह॒ परि॑ वरदघा॒योः॥ ४<span class="rvts2">.</span>००२<span class="rvts2">.</span>०९</p>
<p class="Shloka">यस्य॒ त्वम॑ग्ने अध्व॒रं जुजो॑षो दे॒वो मर्त॑स्य॒ सुधि॑तं॒ ररा॑णः।</p>
<p class="Shloka">प्री॒तेद॑स॒द्धोत्रा॒ सा य॑वि॒ष्ठासा॑म॒ यस्य॑ विध॒तो वृ॒धास॑॥ ४<span class="rvts2">.</span>००२<span class="rvts2">.</span>१०</p>
<p class="Shloka">चित्ति॒मचि॑त्तिं चिनव॒द्वि वि॒द्वान्पृ॒ष्ठेव॑ वी॒ता वृ॑जि॒ना च॒ मर्ता॑न्।</p>
<p class="Shloka">रा॒ये च॑ नः स्वप॒त्याय॑ देव॒ दितिं॑ च॒ रास्वादि॑तिमुरुष्य॥ ४<span class="rvts2">.</span>००२<span class="rvts2">.</span>११</p>
<p class="Shloka">क॒विं श॑शासुः क॒वयोऽद॑ब्धा निधा॒रय॑न्तो॒ दुर्या॑स्वा॒योः।</p>
<p class="Shloka">अत॒स्त्वं दृश्याँ॑ अग्न ए॒तान्प॒ड्भिः प॑श्ये॒रद्भु॑ताँ अ॒र्य एवै॑॥ ४<span class="rvts2">.</span>००२<span class="rvts2">.</span>१२</p>
<p class="Shloka">त्वम॑ग्ने वा॒घते॑ सु॒प्रणी॑तिः सु॒तसो॑माय विध॒ते य॑विष्ठ।</p>
<p class="Shloka">रत्नं॑ भर शशमा॒नाय॑ घृष्वे पृ॒थु श्च॒न्द्रमव॑से चर्षणि॒प्राः॥ ४<span class="rvts2">.</span>००२<span class="rvts2">.</span>१३</p>
<p class="Shloka">अधा॑ ह॒ यद्व॒यम॑ग्ने त्वा॒या प॒ड्भिर्हस्ते॑भिश्चकृ॒मा त॒नूभि॑।</p>
<p class="Shloka">रथं॒ न क्रन्तो॒ अप॑सा भु॒रिजो॑रृ॒तं ये॑मुः सु॒ध्य॑ आशुषा॒णाः॥ ४<span class="rvts2">.</span>००२<span class="rvts2">.</span>१४</p>
<p class="Shloka">अधा॑ मा॒तुरु॒षस॑ स॒प्त विप्रा॒ जाये॑महि प्रथ॒मा वे॒धसो॒ नॄन्।</p>
<p class="Shloka">दि॒वस्पु॒त्रा अङ्गि॑रसो भवे॒माद्रिं॑ रुजेम ध॒निनं॑ शु॒चन्त॑॥ ४<span class="rvts2">.</span>००२<span class="rvts2">.</span>१५</p>
<p class="Shloka">अधा॒ यथा॑ नः पि॒तर॒ परा॑सः प्र॒त्नासो॑ अग्न ऋ॒तमा॑शुषा॒णाः।</p>
<p class="Shloka">शुचीद॑य॒न्दीधि॑तिमुक्थ॒शास॒ क्षामा॑ भि॒न्दन्तो॑ अरु॒णीरप॑ व्रन्॥ ४<span class="rvts2">.</span>००२<span class="rvts2">.</span>१६</p>
<p class="Shloka">सु॒कर्मा॑णः सु॒रुचो॑ देव॒यन्तोऽयो॒ न दे॒वा जनि॑मा॒ धम॑न्तः।</p>
<p class="Shloka">शु॒चन्तो॑ अ॒ग्निं व॑वृ॒धन्त॒ इन्द्र॑मू॒र्वं गव्यं॑ परि॒षद॑न्तो अग्मन्॥ ४<span class="rvts2">.</span>००२<span class="rvts2">.</span>१७</p>
<p class="Shloka">आ यू॒थेव॑ क्षु॒मति॑ प॒श्वो अ॑ख्यद्दे॒वानां॒ यज्जनि॒मान्त्यु॑ग्र।</p>
<p class="Shloka">मर्ता॑नां चिदु॒र्वशी॑रकृप्रन्वृ॒धे चि॑द॒र्य उप॑रस्या॒योः॥ ४<span class="rvts2">.</span>००२<span class="rvts2">.</span>१८</p>
<p class="Shloka">अक॑र्म ते॒ स्वप॑सो अभूम ऋ॒तम॑वस्रन्नु॒षसो॑ विभा॒तीः।</p>
<p class="Shloka">अनू॑नम॒ग्निं पु॑रु॒धा सु॑श्च॒न्द्रं दे॒वस्य॒ मर्मृ॑जत॒श्चारु॒ चक्षु॑॥ ४<span class="rvts2">.</span>००२<span class="rvts2">.</span>१९</p>
<p class="Shloka">ए॒ता ते॑ अग्न उ॒चथा॑नि वे॒धोऽवो॑चाम क॒वये॒ ता जु॑षस्व।</p>
<p class="Shloka">उच्छो॑चस्व कृणु॒हि वस्य॑सो नो म॒हो रा॒यः पु॑रुवार॒ प्र य॑न्धि॥ ४<span class="rvts2">.</span>००२<span class="rvts2">.</span>२०</p>
<p class="Sub-Heading">सूक्त</p>
<p class="Shloka">आ वो॒ राजा॑नमध्व॒रस्य॑ रु॒द्रं होता॑रं सत्य॒यजं॒ रोद॑स्योः।</p>
<p class="Shloka">अ॒ग्निं पु॒रा त॑नयि॒त्नोर॒चित्ता॒द्धिर॑ण्यरूप॒मव॑से कृणुध्वम्॥ ४<span class="rvts2">.</span>००३<span class="rvts2">.</span>०१</p>
<p class="Shloka">अ॒यं योनि॑श्चकृ॒मा यं व॒यं ते॑ जा॒येव॒ पत्य॑ उश॒ती सु॒वासा॑।</p>
<p class="Shloka">अ॒र्वा॒ची॒नः परि॑वीतो॒ नि षी॑दे॒मा उ॑ ते स्वपाक प्रती॒चीः॥ ४<span class="rvts2">.</span>००३<span class="rvts2">.</span>०२</p>
<p class="Shloka">आ॒शृ॒ण्व॒ते अदृ॑पिताय॒ मन्म॑ नृ॒चक्ष॑से सुमृळी॒काय॑ वेधः।</p>
<p class="Shloka">दे॒वाय॑ श॒स्तिम॒मृता॑य शंस॒ ग्रावे॑व॒ सोता॑ मधु॒षुद्यमी॒ळे॥ ४<span class="rvts2">.</span>००३<span class="rvts2">.</span>०३</p>
<p class="Shloka">त्वं चि॑न्न॒ शम्या॑ अग्ने अ॒स्या ऋ॒तस्य॑ बोध्यृतचित्स्वा॒धीः।</p>
<p class="Shloka">क॒दा त॑ उ॒क्था स॑ध॒माद्या॑नि क॒दा भ॑वन्ति स॒ख्या गृ॒हे ते॑॥ ४<span class="rvts2">.</span>००३<span class="rvts2">.</span>०४</p>
<p class="Shloka">क॒था ह॒ तद्वरु॑णाय॒ त्वम॑ग्ने क॒था दि॒वे ग॑र्हसे॒ कन्न॒ आग॑।</p>
<p class="Shloka">क॒था मि॒त्राय॑ मी॒ळ्हुषे॑ पृथि॒व्यै ब्रव॒ कद॑र्य॒म्णे कद्भगा॑य॥ ४<span class="rvts2">.</span>००३<span class="rvts2">.</span>०५</p>
<p class="Shloka">कद्धिष्ण्या॑सु वृधसा॒नो अ॑ग्ने॒ कद्वाता॑य॒ प्रत॑वसे शुभं॒ये।</p>
<p class="Shloka">परि॑ज्मने॒ नास॑त्याय॒ क्षे ब्रव॒ कद॑ग्ने रु॒द्राय॑ नृ॒घ्ने॥ ४<span class="rvts2">.</span>००३<span class="rvts2">.</span>०६</p>
<p class="Shloka">क॒था म॒हे पु॑ष्टिम्भ॒राय॑ पू॒ष्णे कद्रु॒द्राय॒ सुम॑खाय हवि॒र्दे।</p>
<p class="Shloka">कद्विष्ण॑व उरुगा॒याय॒ रेतो॒ ब्रव॒ कद॑ग्ने॒ शर॑वे बृह॒त्यै॥ ४<span class="rvts2">.</span>००३<span class="rvts2">.</span>०७</p>
<p class="Shloka">क॒था शर्धा॑य म॒रुता॑मृ॒ताय॑ क॒था सू॒रे बृ॑ह॒ते पृ॒च्छ्यमा॑नः।</p>
<p class="Shloka">प्रति॑ ब्र॒वोऽदि॑तये तु॒राय॒ साधा॑ दि॒वो जा॑तवेदश्चिकि॒त्वान्॥ ४<span class="rvts2">.</span>००३<span class="rvts2">.</span>०८</p>
<p class="Shloka">ऋ॒तेन॑ ऋ॒तं निय॑तमीळ॒ आ गोरा॒मा सचा॒ मधु॑मत्प॒क्वम॑ग्ने।</p>
<p class="Shloka">कृ॒ष्णा स॒ती रुश॑ता धा॒सिनै॒षा जाम॑र्येण॒ पय॑सा पीपाय॥ ४<span class="rvts2">.</span>००३<span class="rvts2">.</span>०९</p>
<p class="Shloka">ऋ॒तेन॒ हि ष्मा॑ वृष॒भश्चि॑द॒क्तः पुमाँ॑ अ॒ग्निः पय॑सा पृ॒ष्ठ्ये॑न।</p>
<p class="Shloka">अस्प॑न्दमानो अचरद्वयो॒धा वृषा॑ शु॒क्रं दु॑दुहे॒ पृश्नि॒रूध॑॥ ४<span class="rvts2">.</span>००३<span class="rvts2">.</span>१०</p>
<p class="Shloka">ऋ॒तेनाद्रिं॒ व्य॑सन्भि॒दन्त॒ समङ्गि॑रसो नवन्त॒ गोभि॑।</p>
<p class="Shloka">शु॒नं नर॒ परि॑ षदन्नु॒षास॑मा॒विः स्व॑रभवज्जा॒ते अ॒ग्नौ॥ ४<span class="rvts2">.</span>००३<span class="rvts2">.</span>११</p>
<p class="Shloka">ऋ॒तेन॑ दे॒वीर॒मृता॒ अमृ॑क्ता॒ अर्णो॑भि॒रापो॒ मधु॑मद्भिरग्ने।</p>
<p class="Shloka">वा॒जी न सर्गे॑षु प्रस्तुभा॒नः प्र सद॒मित्स्रवि॑तवे दधन्युः॥ ४<span class="rvts2">.</span>००३<span class="rvts2">.</span>१२</p>
<p class="Shloka">मा कस्य॑ य॒क्षं सद॒मिद्धु॒रो गा॒ मा वे॒शस्य॑ प्रमिन॒तो मापेः।</p>
<p class="Shloka">मा भ्रातु॑रग्ने॒ अनृ॑जोरृ॒णं वे॒र्मा सख्यु॒र्दक्षं॑ रि॒पोर्भु॑जेम॥ ४<span class="rvts2">.</span>००३<span class="rvts2">.</span>१३</p>
<p class="Shloka">रक्षा॑ णो अग्ने॒ तव॒ रक्ष॑णेभी रारक्षा॒णः सु॑मख प्रीणा॒नः।</p>
<p class="Shloka">प्रति॑ ष्फुर॒ वि रु॑ज वी॒ड्वंहो॑ ज॒हि रक्षो॒ महि॑ चिद्वावृधा॒नम्॥ ४<span class="rvts2">.</span>००३<span class="rvts2">.</span>१४</p>
<p class="Shloka">ए॒भिर्भ॑व सु॒मना॑ अग्ने अ॒र्कैरि॒मान्स्पृ॑श॒ मन्म॑भिः शूर॒ वाजा॑न्।</p>
<p class="Shloka">उ॒त ब्रह्मा॑ण्यङ्गिरो जुषस्व॒ सं ते॑ श॒स्तिर्दे॒ववा॑ता जरेत॥ ४<span class="rvts2">.</span>००३<span class="rvts2">.</span>१५</p>
<p class="Shloka">ए॒ता विश्वा॑ वि॒दुषे॒ तुभ्यं॑ वेधो नी॒थान्य॑ग्ने नि॒ण्या वचां॑सि।</p>
<p class="Shloka">नि॒वच॑ना क॒वये॒ काव्या॒न्यशं॑सिषं म॒तिभि॒र्विप्र॑ उ॒क्थैः॥ ४<span class="rvts2">.</span>००३<span class="rvts2">.</span>१६</p>
<p class="Sub-Heading">सूक्त</p>
<p class="Shloka">कृ॒णु॒ष्व पाज॒ प्रसि॑तिं॒ न पृ॒थ्वीं या॒हि राजे॒वाम॑वाँ॒ इभे॑न।</p>
<p class="Shloka">तृ॒ष्वीमनु॒ प्रसि॑तिं द्रूणा॒नोऽस्ता॑सि॒ विध्य॑ र॒क्षस॒स्तपि॑ष्ठैः॥ ४<span class="rvts2">.</span>००४<span class="rvts2">.</span>०१</p>
<p class="Shloka">तव॑ भ्र॒मास॑ आशु॒या प॑त॒न्त्यनु॑ स्पृश धृष॒ता शोशु॑चानः।</p>
<p class="Shloka">तपूं॑ष्यग्ने जु॒ह्वा॑ पतं॒गानसं॑दितो॒ वि सृ॑ज॒ विष्व॑गु॒ल्काः॥ ४<span class="rvts2">.</span>००४<span class="rvts2">.</span>०२</p>
<p class="Shloka">प्रति॒ स्पशो॒ वि सृ॑ज॒ तूर्णि॑तमो॒ भवा॑ पा॒युर्वि॒शो अ॒स्या अद॑ब्धः।</p>
<p class="Shloka">यो नो॑ दू॒रे अ॒घशं॑सो॒ यो अन्त्यग्ने॒ माकि॑ष्टे॒ व्यथि॒रा द॑धर्षीत्॥ ४<span class="rvts2">.</span>००४<span class="rvts2">.</span>०३</p>
<p class="Shloka">उद॑ग्ने तिष्ठ॒ प्रत्या त॑नुष्व॒ न्य१मित्राँ॑ ओषतात्तिग्महेते।</p>
<p class="Shloka">यो नो॒ अरा॑तिं समिधान च॒क्रे नी॒चा तं ध॑क्ष्यत॒सं न शुष्क॑म्॥ ४<span class="rvts2">.</span>००४<span class="rvts2">.</span>०४</p>
<p class="Shloka">ऊ॒र्ध्वो भ॑व॒ प्रति॑ वि॒ध्याध्य॒स्मदा॒विष्कृ॑णुष्व॒ दैव्या॑न्यग्ने।</p>
<p class="Shloka">अव॑ स्थि॒रा त॑नुहि यातु॒जूनां॑ जा॒मिमजा॑मिं॒ प्र मृ॑णीहि॒ शत्रू॑न्॥ ४<span class="rvts2">.</span>००४<span class="rvts2">.</span>०५</p>
<p class="Shloka">स ते॑ जानाति सुम॒तिं य॑विष्ठ॒ य ईव॑ते॒ ब्रह्म॑णे गा॒तुमैर॑त्।</p>
<p class="Shloka">विश्वा॑न्यस्मै सु॒दिना॑नि रा॒यो द्यु॒म्नान्य॒र्यो वि दुरो॑ अ॒भि द्यौ॑त्॥ ४<span class="rvts2">.</span>००४<span class="rvts2">.</span>०६</p>
<p class="Shloka">सेद॑ग्ने अस्तु सु॒भग॑ सु॒दानु॒र्यस्त्वा॒ नित्ये॑न ह॒विषा॒ य उ॒क्थैः।</p>
<p class="Shloka">पिप्री॑षति॒ स्व आयु॑षि दुरो॒णे विश्वेद॑स्मै सु॒दिना॒ सास॑दि॒ष्टिः॥ ४<span class="rvts2">.</span>००४<span class="rvts2">.</span>०७</p>
<p class="Shloka">अर्चा॑मि ते सुम॒तिं घोष्य॒र्वाक्सं ते॑ वा॒वाता॑ जरतामि॒यं गीः।</p>
<p class="Shloka">स्वश्वा॑स्त्वा सु॒रथा॑ मर्जयेमा॒स्मे क्ष॒त्राणि॑ धारये॒रनु॒ द्यून्॥ ४<span class="rvts2">.</span>००४<span class="rvts2">.</span>०८</p>
<p class="Shloka">इ॒ह त्वा॒ भूर्या च॑रे॒दुप॒ त्मन्दोषा॑वस्तर्दीदि॒वांस॒मनु॒ द्यून्।</p>
<p class="Shloka">क्रीळ॑न्तस्त्वा सु॒मन॑सः सपेमा॒भि द्यु॒म्ना त॑स्थि॒वांसो॒ जना॑नाम्॥ ४<span class="rvts2">.</span>००४<span class="rvts2">.</span>०९</p>
<p class="Shloka">यस्त्वा॒ स्वश्व॑ सुहिर॒ण्यो अ॑ग्न उप॒याति॒ वसु॑मता॒ रथे॑न।</p>
<p class="Shloka">तस्य॑ त्रा॒ता भ॑वसि॒ तस्य॒ सखा॒ यस्त॑ आति॒थ्यमा॑नु॒षग्जुजो॑षत्॥ ४<span class="rvts2">.</span>००४<span class="rvts2">.</span>१०</p>
<p class="Shloka">म॒हो रु॑जामि ब॒न्धुता॒ वचो॑भि॒स्तन्मा॑ पि॒तुर्गोत॑मा॒दन्वि॑याय।</p>
<p class="Shloka">त्वं नो॑ अ॒स्य वच॑सश्चिकिद्धि॒ होत॑र्यविष्ठ सुक्रतो॒ दमू॑नाः॥ ४<span class="rvts2">.</span>००४<span class="rvts2">.</span>११</p>
<p class="Shloka">अस्व॑प्नजस्त॒रण॑यः सु॒शेवा॒ अत॑न्द्रासोऽवृ॒का अश्र॑मिष्ठाः।</p>
<p class="Shloka">ते पा॒यव॑ स॒ध्र्य॑ञ्चो नि॒षद्याग्ने॒ तव॑ नः पान्त्वमूर॥ ४<span class="rvts2">.</span>००४<span class="rvts2">.</span>१२</p>
<p class="Shloka">ये पा॒यवो॑ मामते॒यं ते॑ अग्ने॒ पश्य॑न्तो अ॒न्धं दु॑रि॒तादर॑क्षन्।</p>
<p class="Shloka">र॒रक्ष॒ तान्सु॒कृतो॑ वि॒श्ववे॑दा॒ दिप्स॑न्त॒ इद्रि॒पवो॒ नाह॑ देभुः॥ ४<span class="rvts2">.</span>००४<span class="rvts2">.</span>१३</p>
<p class="Shloka">त्वया॑ व॒यं स॑ध॒न्य१स्त्वोता॒स्तव॒ प्रणी॑त्यश्याम॒ वाजा॑न्।</p>
<p class="Shloka">उ॒भा शंसा॑ सूदय सत्यतातेऽनुष्ठु॒या कृ॑णुह्यह्रयाण॥ ४<span class="rvts2">.</span>००४<span class="rvts2">.</span>१४</p>
<p class="Shloka">अ॒या ते॑ अग्ने स॒मिधा॑ विधेम॒ प्रति॒ स्तोमं॑ श॒स्यमा॑नं गृभाय।</p>
<p class="Shloka">दहा॒शसो॑ र॒क्षस॑ पा॒ह्य१स्मान्द्रु॒हो नि॒दो मि॑त्रमहो अव॒द्यात्॥ ४<span class="rvts2">.</span>००४<span class="rvts2">.</span>१५</p>
<p class="Sub-Heading">सूक्त</p>
<p class="Shloka">वै॒श्वा॒न॒राय॑ मी॒ळ्हुषे॑ स॒जोषा॑ क॒था दा॑शेमा॒ग्नये॑ बृ॒हद्भाः।</p>
<p class="Shloka">अनू॑नेन बृह॒ता व॒क्षथे॒नोप॑ स्तभायदुप॒मिन्न रोध॑॥ ४<span class="rvts2">.</span>००५<span class="rvts2">.</span>०१</p>
<p class="Shloka">मा नि॑न्दत॒ य इ॒मां मह्यं॑ रा॒तिं दे॒वो द॒दौ मर्त्या॑य स्व॒धावा॑न्।</p>
<p class="Shloka">पाका॑य॒ गृत्सो॑ अ॒मृतो॒ विचे॑ता वैश्वान॒रो नृत॑मो य॒ह्वो अ॒ग्निः॥ ४<span class="rvts2">.</span>००५<span class="rvts2">.</span>०२</p>
<p class="Shloka">साम॑ द्वि॒बर्हा॒ महि॑ ति॒ग्मभृ॑ष्टिः स॒हस्र॑रेता वृष॒भस्तुवि॑ष्मान्।</p>
<p class="Shloka">प॒दं न गोरप॑गूळ्हं विवि॒द्वान॒ग्निर्मह्यं॒ प्रेदु॑ वोचन्मनी॒षाम्॥ ४<span class="rvts2">.</span>००५<span class="rvts2">.</span>०३</p>
<p class="Shloka">प्र ताँ अ॒ग्निर्ब॑भसत्ति॒ग्मज॑म्भ॒स्तपि॑ष्ठेन शो॒चिषा॒ यः सु॒राधा॑।</p>
<p class="Shloka">प्र ये मि॒नन्ति॒ वरु॑णस्य॒ धाम॑ प्रि॒या मि॒त्रस्य॒ चेत॑तो ध्रु॒वाणि॑॥ ४<span class="rvts2">.</span>००५<span class="rvts2">.</span>०४</p>
<p class="Shloka">अ॒भ्रा॒तरो॒ न योष॑णो॒ व्यन्त॑ पति॒रिपो॒ न जन॑यो दु॒रेवा॑।</p>
<p class="Shloka">पा॒पास॒ सन्तो॑ अनृ॒ता अ॑स॒त्या इ॒दं प॒दम॑जनता गभी॒रम्॥ ४<span class="rvts2">.</span>००५<span class="rvts2">.</span>०५</p>
<p class="Shloka">इ॒दं मे॑ अग्ने॒ किय॑ते पाव॒कामि॑नते गु॒रुं भा॒रं न मन्म॑।</p>
<p class="Shloka">बृ॒हद्द॑धाथ धृष॒ता ग॑भी॒रं य॒ह्वं पृ॒ष्ठं प्रय॑सा स॒प्तधा॑तु॥ ४<span class="rvts2">.</span>००५<span class="rvts2">.</span>०६</p>
<p class="Shloka">तमिन्न्वे॒३व स॑म॒ना स॑मा॒नम॒भि क्रत्वा॑ पुन॒ती धी॒तिर॑श्याः।</p>
<p class="Shloka">स॒सस्य॒ चर्म॒न्नधि॒ चारु॒ पृश्ने॒रग्रे॑ रु॒प आरु॑पितं॒ जबा॑रु॥ ४<span class="rvts2">.</span>००५<span class="rvts2">.</span>०७</p>
<p class="Shloka">प्र॒वाच्यं॒ वच॑स॒ किं मे॑ अ॒स्य गुहा॑ हि॒तमुप॑ नि॒णिग्व॑दन्ति।</p>
<p class="Shloka">यदु॒स्रिया॑णा॒मप॒ वारि॑व॒ व्रन्पाति॑ प्रि॒यं रु॒पो अग्रं॑ प॒दं वेः॥ ४<span class="rvts2">.</span>००५<span class="rvts2">.</span>०८</p>
<p class="Shloka">इ॒दमु॒ त्यन्महि॑ म॒हामनी॑कं॒ यदु॒स्रिया॒ सच॑त पू॒र्व्यं गौः।</p>
<p class="Shloka">ऋ॒तस्य॑ प॒दे अधि॒ दीद्या॑नं॒ गुहा॑ रघु॒ष्यद्र॑घु॒यद्वि॑वेद॥ ४<span class="rvts2">.</span>००५<span class="rvts2">.</span>०९</p>
<p class="Shloka">अध॑ द्युता॒नः पि॒त्रोः सचा॒साम॑नुत॒ गुह्यं॒ चारु॒ पृश्ने॑।</p>
<p class="Shloka">मा॒तुष्प॒दे प॑र॒मे अन्ति॒ षद्गोर्वृष्ण॑ शो॒चिष॒ प्रय॑तस्य जि॒ह्वा॥ ४<span class="rvts2">.</span>००५<span class="rvts2">.</span>१०</p>
<p class="Shloka">ऋ॒तं वो॑चे॒ नम॑सा पृ॒च्छ्यमा॑न॒स्तवा॒शसा॑ जातवेदो॒ यदी॒दम्।</p>
<p class="Shloka">त्वम॒स्य क्ष॑यसि॒ यद्ध॒ विश्वं॑ दि॒वि यदु॒ द्रवि॑णं॒ यत्पृ॑थि॒व्याम्॥ ४<span class="rvts2">.</span>००५<span class="rvts2">.</span>११</p>
<p class="Shloka">किं नो॑ अ॒स्य द्रवि॑णं॒ कद्ध॒ रत्नं॒ वि नो॑ वोचो जातवेदश्चिकि॒त्वान्।</p>
<p class="Shloka">गुहाध्व॑नः पर॒मं यन्नो॑ अ॒स्य रेकु॑ प॒दं न नि॑दा॒ना अग॑न्म॥ ४<span class="rvts2">.</span>००५<span class="rvts2">.</span>१२</p>
<p class="Shloka">का म॒र्यादा॑ व॒युना॒ कद्ध॑ वा॒ममच्छा॑ गमेम र॒घवो॒ न वाज॑म्।</p>
<p class="Shloka">क॒दा नो॑ दे॒वीर॒मृत॑स्य॒ पत्नी॒ सूरो॒ वर्णे॑न ततनन्नु॒षास॑॥ ४<span class="rvts2">.</span>००५<span class="rvts2">.</span>१३</p>
<p class="Shloka">अ॒नि॒रेण॒ वच॑सा फ॒ल्ग्वे॑न प्र॒तीत्ये॑न कृ॒धुना॑तृ॒पास॑।</p>
<p class="Shloka">अधा॒ ते अ॑ग्ने॒ किमि॒हा व॑दन्त्यनायु॒धास॒ आस॑ता सचन्ताम्॥ ४<span class="rvts2">.</span>००५<span class="rvts2">.</span>१४</p>
<p class="Shloka">अ॒स्य श्रि॒ये स॑मिधा॒नस्य॒ वृष्णो॒ वसो॒रनी॑कं॒ दम॒ आ रु॑रोच।</p>
<p class="Shloka">रुश॒द्वसा॑नः सु॒दृशी॑करूपः क्षि॒तिर्न रा॒या पु॑रु॒वारो॑ अद्यौत्॥ ४<span class="rvts2">.</span>००५<span class="rvts2">.</span>१५</p>
<p class="Sub-Heading">सूक्त</p>
<p class="Shloka">ऊ॒र्ध्व ऊ॒ षु णो॑ अध्वरस्य होत॒रग्ने॒ तिष्ठ॑ दे॒वता॑ता॒ यजी॑यान्।</p>
<p class="Shloka">त्वं हि विश्व॑म॒भ्यसि॒ मन्म॒ प्र वे॒धस॑श्चित्तिरसि मनी॒षाम्॥ ४<span class="rvts2">.</span>००६<span class="rvts2">.</span>०१</p>
<p class="Shloka">अमू॑रो॒ होता॒ न्य॑सादि वि॒क्ष्व१ग्निर्म॒न्द्रो वि॒दथे॑षु॒ प्रचे॑ताः।</p>
<p class="Shloka">ऊ॒र्ध्वं भा॒नुं स॑वि॒तेवा॑श्रे॒न्मेते॑व धू॒मं स्त॑भाय॒दुप॒ द्याम्॥ ४<span class="rvts2">.</span>००६<span class="rvts2">.</span>०२</p>
<p class="Shloka">य॒ता सु॑जू॒र्णी रा॒तिनी॑ घृ॒ताची॑ प्रदक्षि॒णिद्दे॒वता॑तिमुरा॒णः।</p>
<p class="Shloka">उदु॒ स्वरु॑र्नव॒जा नाक्रः प॒श्वो अ॑नक्ति॒ सुधि॑तः सु॒मेक॑॥ ४<span class="rvts2">.</span>००६<span class="rvts2">.</span>०३</p>
<p class="Shloka">स्ती॒र्णे ब॒र्हिषि॑ समिधा॒ने अ॒ग्ना ऊ॒र्ध्वो अ॑ध्व॒र्युर्जु॑जुषा॒णो अ॑स्थात्।</p>
<p class="Shloka">पर्य॒ग्निः प॑शु॒पा न होता॑ त्रिवि॒ष्ट्ये॑ति प्र॒दिव॑ उरा॒णः॥ ४<span class="rvts2">.</span>००६<span class="rvts2">.</span>०४</p>
<p class="Shloka">परि॒ त्मना॑ मि॒तद्रु॑रेति॒ होता॒ग्निर्म॒न्द्रो मधु॑वचा ऋ॒तावा॑।</p>
<p class="Shloka">द्रव॑न्त्यस्य वा॒जिनो॒ न शोका॒ भय॑न्ते॒ विश्वा॒ भुव॑ना॒ यदभ्रा॑ट्॥ ४<span class="rvts2">.</span>००६<span class="rvts2">.</span>०५</p>
<p class="Shloka">भ॒द्रा ते॑ अग्ने स्वनीक सं॒दृग्घो॒रस्य॑ स॒तो विषु॑णस्य॒ चारु॑।</p>
<p class="Shloka">न यत्ते॑ शो॒चिस्तम॑सा॒ वर॑न्त॒ न ध्व॒स्मान॑स्त॒न्वी॒३ रेप॒ आ धु॑॥ ४<span class="rvts2">.</span>००६<span class="rvts2">.</span>०६</p>
<p class="Shloka">न यस्य॒ सातु॒र्जनि॑तो॒रवा॑रि॒ न मा॒तरा॑पि॒तरा॒ नू चि॑दि॒ष्टौ।</p>
<p class="Shloka">अधा॑ मि॒त्रो न सुधि॑तः पाव॒को॒३ऽग्निर्दी॑दाय॒ मानु॑षीषु वि॒क्षु॥ ४<span class="rvts2">.</span>००६<span class="rvts2">.</span>०७</p>
<p class="Shloka">द्विर्यं पञ्च॒ जीज॑नन्सं॒वसा॑ना॒ स्वसा॑रो अ॒ग्निं मानु॑षीषु वि॒क्षु।</p>
<p class="Shloka">उ॒ष॒र्बुध॑मथ॒र्यो॒३ न दन्तं॑ शु॒क्रं स्वासं॑ पर॒शुं न ति॒ग्मम्॥ ४<span class="rvts2">.</span>००६<span class="rvts2">.</span>०८</p>
<p class="Shloka">तव॒ त्ये अ॑ग्ने ह॒रितो॑ घृत॒स्ना रोहि॑तास ऋ॒ज्वञ्च॒ स्वञ्च॑।</p>
<p class="Shloka">अ॒रु॒षासो॒ वृष॑ण ऋजुमु॒ष्का आ दे॒वता॑तिमह्वन्त द॒स्माः॥ ४<span class="rvts2">.</span>००६<span class="rvts2">.</span>०९</p>
<p class="Shloka">ये ह॒ त्ये ते॒ सह॑माना अ॒यास॑स्त्वे॒षासो॑ अग्ने अ॒र्चय॒श्चर॑न्ति।</p>
<p class="Shloka">श्ये॒नासो॒ न दु॑वस॒नासो॒ अर्थं॑ तुविष्व॒णसो॒ मारु॑तं॒ न शर्ध॑॥ ४<span class="rvts2">.</span>००६<span class="rvts2">.</span>१०</p>
<p class="Shloka">अका॑रि॒ ब्रह्म॑ समिधान॒ तुभ्यं॒ शंसा॑त्यु॒क्थं यज॑ते॒ व्यू॑ धाः।</p>
<p class="Shloka">होता॑रम॒ग्निं मनु॑षो॒ नि षे॑दुर्नम॒स्यन्त॑ उ॒शिज॒ शंस॑मा॒योः॥ ४<span class="rvts2">.</span>००६<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒यमि॒ह प्र॑थ॒मो धा॑यि धा॒तृभि॒र्होता॒ यजि॑ष्ठो अध्व॒रेष्वीड्य॑।</p>
<p class="Shloka">यमप्न॑वानो॒ भृग॑वो विरुरु॒चुर्वने॑षु चि॒त्रं वि॒भ्वं॑ वि॒शेवि॑शे॥ ४<span class="rvts2">.</span>००७<span class="rvts2">.</span>०१</p>
<p class="Shloka">अग्ने॑ क॒दा त॑ आनु॒षग्भुव॑द्दे॒वस्य॒ चेत॑नम्।</p>
<p class="Shloka">अधा॒ हि त्वा॑ जगृभ्रि॒रे मर्ता॑सो वि॒क्ष्वीड्य॑म्॥ ४<span class="rvts2">.</span>००७<span class="rvts2">.</span>०२</p>
<p class="Shloka">ऋ॒तावा॑नं॒ विचे॑तसं॒ पश्य॑न्तो॒ द्यामि॑व॒ स्तृभि॑।</p>
<p class="Shloka">विश्वे॑षामध्व॒राणां॑ हस्क॒र्तारं॒ दमे॑दमे॥ ४<span class="rvts2">.</span>००७<span class="rvts2">.</span>०३</p>
<p class="Shloka">आ॒शुं दू॒तं वि॒वस्व॑तो॒ विश्वा॒ यश्च॑र्ष॒णीर॒भि।</p>
<p class="Shloka">आ ज॑भ्रुः के॒तुमा॒यवो॒ भृग॑वाणं वि॒शेवि॑शे॥ ४<span class="rvts2">.</span>००७<span class="rvts2">.</span>०४</p>
<p class="Shloka">तमीं॒ होता॑रमानु॒षक्चि॑कि॒त्वांसं॒ नि षे॑दिरे।</p>
<p class="Shloka">र॒ण्वं पा॑व॒कशो॑चिषं॒ यजि॑ष्ठं स॒प्त धाम॑भिः॥ ४<span class="rvts2">.</span>००७<span class="rvts2">.</span>०५</p>
<p class="Shloka">तं शश्व॑तीषु मा॒तृषु॒ वन॒ आ वी॒तमश्रि॑तम्।</p>
<p class="Shloka">चि॒त्रं सन्तं॒ गुहा॑ हि॒तं सु॒वेदं॑ कूचिद॒र्थिन॑म्॥ ४<span class="rvts2">.</span>००७<span class="rvts2">.</span>०६</p>
<p class="Shloka">स॒सस्य॒ यद्वियु॑ता॒ सस्मि॒न्नूध॑न्नृ॒तस्य॒ धाम॑न्र॒णय॑न्त दे॒वाः।</p>
<p class="Shloka">म॒हाँ अ॒ग्निर्नम॑सा रा॒तह॑व्यो॒ वेर॑ध्व॒राय॒ सद॒मिदृ॒तावा॑॥ ४<span class="rvts2">.</span>००७<span class="rvts2">.</span>०७</p>
<p class="Shloka">वेर॑ध्व॒रस्य॑ दू॒त्या॑नि वि॒द्वानु॒भे अ॒न्ता रोद॑सी संचिकि॒त्वान्।</p>
<p class="Shloka">दू॒त ई॑यसे प्र॒दिव॑ उरा॒णो वि॒दुष्ट॑रो दि॒व आ॒रोध॑नानि॥ ४<span class="rvts2">.</span>००७<span class="rvts2">.</span>०८</p>
<p class="Shloka">कृ॒ष्णं त॒ एम॒ रुश॑तः पु॒रो भाश्च॑रि॒ष्ण्व१र्चिर्वपु॑षा॒मिदेक॑म्।</p>
<p class="Shloka">यदप्र॑वीता॒ दध॑ते ह॒ गर्भं॑ स॒द्यश्चि॑ज्जा॒तो भव॒सीदु॑ दू॒तः॥ ४<span class="rvts2">.</span>००७<span class="rvts2">.</span>०९</p>
<p class="Shloka">स॒द्यो जा॒तस्य॒ ददृ॑शान॒मोजो॒ यद॑स्य॒ वातो॑ अनु॒वाति॑ शो॒चिः।</p>
<p class="Shloka">वृ॒णक्ति॑ ति॒ग्माम॑त॒सेषु॑ जि॒ह्वां स्थि॒रा चि॒दन्ना॑ दयते॒ वि जम्भै॑॥ ४<span class="rvts2">.</span>००७<span class="rvts2">.</span>१०</p>
<p class="Shloka">तृ॒षु यदन्ना॑ तृ॒षुणा॑ व॒वक्ष॑ तृ॒षुं दू॒तं कृ॑णुते य॒ह्वो अ॒ग्निः।</p>
<p class="Shloka">वात॑स्य मे॒ळिं स॑चते नि॒जूर्व॑न्ना॒शुं न वा॑जयते हि॒न्वे अर्वा॑॥ ४<span class="rvts2">.</span>००७<span class="rvts2">.</span>११</p>
<p class="Sub-Heading">सूक्त</p>
<p class="Shloka">दू॒तं वो॑ वि॒श्ववे॑दसं हव्य॒वाह॒मम॑र्त्यम्।</p>
<p class="Shloka">यजि॑ष्ठमृञ्जसे गि॒रा॥ ४<span class="rvts2">.</span>००८<span class="rvts2">.</span>०१</p>
<p class="Shloka">स हि वेदा॒ वसु॑धितिं म॒हाँ आ॒रोध॑नं दि॒वः।</p>
<p class="Shloka">स दे॒वाँ एह व॑क्षति॥ ४<span class="rvts2">.</span>००८<span class="rvts2">.</span>०२</p>
<p class="Shloka">स वे॑द दे॒व आ॒नमं॑ दे॒वाँ ऋ॑ताय॒ते दमे॑।</p>
<p class="Shloka">दाति॑ प्रि॒याणि॑ चि॒द्वसु॑॥ ४<span class="rvts2">.</span>००८<span class="rvts2">.</span>०३</p>
<p class="Shloka">स होता॒ सेदु॑ दू॒त्यं॑ चिकि॒त्वाँ अ॒न्तरी॑यते।</p>
<p class="Shloka">वि॒द्वाँ आ॒रोध॑नं दि॒वः॥ ४<span class="rvts2">.</span>००८<span class="rvts2">.</span>०४</p>
<p class="Shloka">ते स्या॑म॒ ये अ॒ग्नये॑ ददा॒शुर्ह॒व्यदा॑तिभिः।</p>
<p class="Shloka">य ईं॒ पुष्य॑न्त इन्ध॒ते॥ ४<span class="rvts2">.</span>००८<span class="rvts2">.</span>०५</p>
<p class="Shloka">ते रा॒या ते सु॒वीर्यै॑ सस॒वांसो॒ वि शृ॑ण्विरे।</p>
<p class="Shloka">ये अ॒ग्ना द॑धि॒रे दुव॑॥ ४<span class="rvts2">.</span>००८<span class="rvts2">.</span>०६</p>
<p class="Shloka">अ॒स्मे रायो॑ दि॒वेदि॑वे॒ सं च॑रन्तु पुरु॒स्पृह॑।</p>
<p class="Shloka">अ॒स्मे वाजा॑स ईरताम्॥ ४<span class="rvts2">.</span>००८<span class="rvts2">.</span>०७</p>
<p class="Shloka">स विप्र॑श्चर्षणी॒नां शव॑सा॒ मानु॑षाणाम्।</p>
<p class="Shloka">अति॑ क्षि॒प्रेव॑ विध्यति॥ ४<span class="rvts2">.</span>००८<span class="rvts2">.</span>०८</p>
<p class="Sub-Heading">सूक्त</p>
<p class="Shloka">अग्ने॑ मृ॒ळ म॒हाँ अ॑सि॒ य ई॒मा दे॑व॒युं जन॑म्।</p>
<p class="Shloka">इ॒येथ॑ ब॒र्हिरा॒सद॑म्॥ ४<span class="rvts2">.</span>००९<span class="rvts2">.</span>०१</p>
<p class="Shloka">स मानु॑षीषु दू॒ळभो॑ वि॒क्षु प्रा॒वीरम॑र्त्यः।</p>
<p class="Shloka">दू॒तो विश्वे॑षां भुवत्॥ ४<span class="rvts2">.</span>००९<span class="rvts2">.</span>०२</p>
<p class="Shloka">स सद्म॒ परि॑ णीयते॒ होता॑ म॒न्द्रो दिवि॑ष्टिषु।</p>
<p class="Shloka">उ॒त पोता॒ नि षी॑दति॥ ४<span class="rvts2">.</span>००९<span class="rvts2">.</span>०३</p>
<p class="Shloka">उ॒त ग्ना अ॒ग्निर॑ध्व॒र उ॒तो गृ॒हप॑ति॒र्दमे॑।</p>
<p class="Shloka">उ॒त ब्र॒ह्मा नि षी॑दति॥ ४<span class="rvts2">.</span>००९<span class="rvts2">.</span>०४</p>
<p class="Shloka">वेषि॒ ह्य॑ध्वरीय॒तामु॑पव॒क्ता जना॑नाम्।</p>
<p class="Shloka">ह॒व्या च॒ मानु॑षाणाम्॥ ४<span class="rvts2">.</span>००९<span class="rvts2">.</span>०५</p>
<p class="Shloka">वेषीद्व॑स्य दू॒त्यं१ यस्य॒ जुजो॑षो अध्व॒रम्।</p>
<p class="Shloka">ह॒व्यं मर्त॑स्य॒ वोळ्ह॑वे॥ ४<span class="rvts2">.</span>००९<span class="rvts2">.</span>०६</p>
<p class="Shloka">अ॒स्माकं॑ जोष्यध्व॒रम॒स्माकं॑ य॒ज्ञम॑ङ्गिरः।</p>
<p class="Shloka">अ॒स्माकं॑ शृणुधी॒ हव॑म्॥ ४<span class="rvts2">.</span>००९<span class="rvts2">.</span>०७</p>
<p class="Shloka">परि॑ ते दू॒ळभो॒ रथो॒ऽस्माँ अ॑श्नोतु वि॒श्वत॑।</p>
<p class="Shloka">येन॒ रक्ष॑सि दा॒शुष॑॥ ४<span class="rvts2">.</span>००९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">अग्ने॒ तम॒द्याश्वं॒ न स्तोमै॒ क्रतुं॒ न भ॒द्रं हृ॑दि॒स्पृश॑म्।</p>
<p class="Shloka">ऋ॒ध्यामा॑ त॒ ओहै॑॥ ४<span class="rvts2">.</span>०१०<span class="rvts2">.</span>०१</p>
<p class="Shloka">अधा॒ ह्य॑ग्ने॒ क्रतो॑र्भ॒द्रस्य॒ दक्ष॑स्य सा॒धोः।</p>
<p class="Shloka">र॒थीरृ॒तस्य॑ बृह॒तो ब॒भूथ॑॥ ४<span class="rvts2">.</span>०१०<span class="rvts2">.</span>०२</p>
<p class="Shloka">ए॒भिर्नो॑ अ॒र्कैर्भवा॑ नो अ॒र्वाङ्स्व१र्ण ज्योति॑।</p>
<p class="Shloka">अग्ने॒ विश्वे॑भिः सु॒मना॒ अनी॑कैः॥ ४<span class="rvts2">.</span>०१०<span class="rvts2">.</span>०३</p>
<p class="Shloka">आ॒भिष्टे॑ अ॒द्य गी॒र्भिर्गृ॒णन्तोऽग्ने॒ दाशे॑म।</p>
<p class="Shloka">प्र ते॑ दि॒वो न स्त॑नयन्ति॒ शुष्मा॑॥ ४<span class="rvts2">.</span>०१०<span class="rvts2">.</span>०४</p>
<p class="Shloka">तव॒ स्वादि॒ष्ठाग्ने॒ संदृ॑ष्टिरि॒दा चि॒दह्न॑ इ॒दा चि॑द॒क्तोः।</p>
<p class="Shloka">श्रि॒ये रु॒क्मो न रो॑चत उपा॒के॥ ४<span class="rvts2">.</span>०१०<span class="rvts2">.</span>०५</p>
<p class="Shloka">घृ॒तं न पू॒तं त॒नूर॑रे॒पाः शुचि॒ हिर॑ण्यम्।</p>
<p class="Shloka">तत्ते॑ रु॒क्मो न रो॑चत स्वधावः॥ ४<span class="rvts2">.</span>०१०<span class="rvts2">.</span>०६</p>
<p class="Shloka">कृ॒तं चि॒द्धि ष्मा॒ सने॑मि॒ द्वेषोऽग्न॑ इ॒नोषि॒ मर्ता॑त्।</p>
<p class="Shloka">इ॒त्था यज॑मानादृतावः॥ ४<span class="rvts2">.</span>०१०<span class="rvts2">.</span>०७</p>
<p class="Shloka">शि॒वा न॑ स॒ख्या सन्तु॑ भ्रा॒त्राग्ने॑ दे॒वेषु॑ यु॒ष्मे।</p>
<p class="Shloka">सा नो॒ नाभि॒ सद॑ने॒ सस्मि॒न्नूध॑न्॥ ४<span class="rvts2">.</span>०१०<span class="rvts2">.</span>०८</p>
<p class="Sub-Heading">सूक्त</p>
<p class="Shloka">भ॒द्रं ते॑ अग्ने सहसि॒न्ननी॑कमुपा॒क आ रो॑चते॒ सूर्य॑स्य।</p>
<p class="Shloka">रुश॑द्दृ॒शे द॑दृशे नक्त॒या चि॒दरू॑क्षितं दृ॒श आ रू॒पे अन्न॑म्॥ ४<span class="rvts2">.</span>०११<span class="rvts2">.</span>०१</p>
<p class="Shloka">वि षा॑ह्यग्ने गृण॒ते म॑नी॒षां खं वेप॑सा तुविजात॒ स्तवा॑नः।</p>
<p class="Shloka">विश्वे॑भि॒र्यद्वा॒वन॑ शुक्र दे॒वैस्तन्नो॑ रास्व सुमहो॒ भूरि॒ मन्म॑॥ ४<span class="rvts2">.</span>०११<span class="rvts2">.</span>०२</p>
<p class="Shloka">त्वद॑ग्ने॒ काव्या॒ त्वन्म॑नी॒षास्त्वदु॒क्था जा॑यन्ते॒ राध्या॑नि।</p>
<p class="Shloka">त्वदे॑ति॒ द्रवि॑णं वी॒रपे॑शा इ॒त्थाधि॑ये दा॒शुषे॒ मर्त्या॑य॥ ४<span class="rvts2">.</span>०११<span class="rvts2">.</span>०३</p>
<p class="Shloka">त्वद्वा॒जी वा॑जम्भ॒रो विहा॑या अभिष्टि॒कृज्जा॑यते स॒त्यशु॑ष्मः।</p>
<p class="Shloka">त्वद्र॒यिर्दे॒वजू॑तो मयो॒भुस्त्वदा॒शुर्जू॑जु॒वाँ अ॑ग्ने॒ अर्वा॑॥ ४<span class="rvts2">.</span>०११<span class="rvts2">.</span>०४</p>
<p class="Shloka">त्वाम॑ग्ने प्रथ॒मं दे॑व॒यन्तो॑ दे॒वं मर्ता॑ अमृत म॒न्द्रजि॑ह्वम्।</p>
<p class="Shloka">द्वे॒षो॒युत॒मा वि॑वासन्ति धी॒भिर्दमू॑नसं गृ॒हप॑ति॒ममू॑रम्॥ ४<span class="rvts2">.</span>०११<span class="rvts2">.</span>०५</p>
<p class="Shloka">आ॒रे अ॒स्मदम॑तिमा॒रे अंह॑ आ॒रे विश्वां॑ दुर्म॒तिं यन्नि॒पासि॑।</p>
<p class="Shloka">दो॒षा शि॒वः स॑हसः सूनो अग्ने॒ यं दे॒व आ चि॒त्सच॑से स्व॒स्ति॥ ४<span class="rvts2">.</span>०११<span class="rvts2">.</span>०६</p>
<p class="Sub-Heading">सूक्त</p>
<p class="Shloka">यस्त्वाम॑ग्न इ॒नध॑ते य॒तस्रु॒क्त्रिस्ते॒ अन्नं॑ कृ॒णव॒त्सस्मि॒न्नह॑न्।</p>
<p class="Shloka">स सु द्यु॒म्नैर॒भ्य॑स्तु प्र॒सक्ष॒त्तव॒ क्रत्वा॑ जातवेदश्चिकि॒त्वान्॥ ४<span class="rvts2">.</span>०१२<span class="rvts2">.</span>०१</p>
<p class="Shloka">इ॒ध्मं यस्ते॑ ज॒भर॑च्छश्रमा॒णो म॒हो अ॑ग्ने॒ अनी॑क॒मा स॑प॒र्यन्।</p>
<p class="Shloka">स इ॑धा॒नः प्रति॑ दो॒षामु॒षासं॒ पुष्य॑न्र॒यिं स॑चते॒ घ्नन्न॒मित्रा॑न्॥ ४<span class="rvts2">.</span>०१२<span class="rvts2">.</span>०२</p>
<p class="Shloka">अ॒ग्निरी॑शे बृह॒तः क्ष॒त्रिय॑स्या॒ग्निर्वाज॑स्य पर॒मस्य॑ रा॒यः।</p>
<p class="Shloka">दधा॑ति॒ रत्नं॑ विध॒ते यवि॑ष्ठो॒ व्या॑नु॒षङ्मर्त्या॑य स्व॒धावा॑न्॥ ४<span class="rvts2">.</span>०१२<span class="rvts2">.</span>०३</p>
<p class="Shloka">यच्चि॒द्धि ते॑ पुरुष॒त्रा य॑वि॒ष्ठाचि॑त्तिभिश्चकृ॒मा कच्चि॒दाग॑।</p>
<p class="Shloka">कृ॒धी ष्व१स्माँ अदि॑ते॒रना॑गा॒न्व्येनां॑सि शिश्रथो॒ विष्व॑गग्ने॥ ४<span class="rvts2">.</span>०१२<span class="rvts2">.</span>०४</p>
<p class="Shloka">म॒हश्चि॑दग्न॒ एन॑सो अ॒भीक॑ ऊ॒र्वाद्दे॒वाना॑मु॒त मर्त्या॑नाम्।</p>
<p class="Shloka">मा ते॒ सखा॑य॒ सद॒मिद्रि॑षाम॒ यच्छा॑ तो॒काय॒ तन॑याय॒ शं योः॥ ४<span class="rvts2">.</span>०१२<span class="rvts2">.</span>०५</p>
<p class="Shloka">यथा॑ ह॒ त्यद्व॑सवो गौ॒र्यं॑ चित्प॒दि षि॒ताममु॑ञ्चता यजत्राः।</p>
<p class="Shloka">ए॒वो ष्व१स्मन्मु॑ञ्चता॒ व्यंह॒ प्र ता॑र्यग्ने प्रत॒रं न॒ आयु॑॥ ४<span class="rvts2">.</span>०१२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्रत्य॒ग्निरु॒षसा॒मग्र॑मख्यद्विभाती॒नां सु॒मना॑ रत्न॒धेय॑म्।</p>
<p class="Shloka">या॒तम॑श्विना सु॒कृतो॑ दुरो॒णमुत्सूर्यो॒ ज्योति॑षा दे॒व ए॑ति॥ ४<span class="rvts2">.</span>०१३<span class="rvts2">.</span>०१</p>
<p class="Shloka">ऊ॒र्ध्वं भा॒नुं स॑वि॒ता दे॒वो अ॑श्रेद्द्र॒प्सं दवि॑ध्वद्गवि॒षो न सत्वा॑।</p>
<p class="Shloka">अनु॑ व्र॒तं वरु॑णो यन्ति मि॒त्रो यत्सूर्यं॑ दि॒व्या॑रो॒हय॑न्ति॥ ४<span class="rvts2">.</span>०१३<span class="rvts2">.</span>०२</p>
<p class="Shloka">यं सी॒मकृ॑ण्व॒न्तम॑से वि॒पृचे॑ ध्रु॒वक्षे॑मा॒ अन॑वस्यन्तो॒ अर्थ॑म्।</p>
<p class="Shloka">तं सूर्यं॑ ह॒रित॑ स॒प्त य॒ह्वीः स्पशं॒ विश्व॑स्य॒ जग॑तो वहन्ति॥ ४<span class="rvts2">.</span>०१३<span class="rvts2">.</span>०३</p>
<p class="Shloka">वहि॑ष्ठेभिर्वि॒हर॑न्यासि॒ तन्तु॑मव॒व्यय॒न्नसि॑तं देव॒ वस्म॑।</p>
<p class="Shloka">दवि॑ध्वतो र॒श्मय॒ सूर्य॑स्य॒ चर्मे॒वावा॑धु॒स्तमो॑ अ॒प्स्व१न्तः॥ ४<span class="rvts2">.</span>०१३<span class="rvts2">.</span>०४</p>
<p class="Shloka">अना॑यतो॒ अनि॑बद्धः क॒थायं न्य॑ङ्ङुत्ता॒नोऽव॑ पद्यते॒ न।</p>
<p class="Shloka">कया॑ याति स्व॒धया॒ को द॑दर्श दि॒वः स्क॒म्भः समृ॑तः पाति॒ नाक॑म्॥ ४<span class="rvts2">.</span>०१३<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रत्य॒ग्निरु॒षसो॑ जा॒तवे॑दा॒ अख्य॑द्दे॒वो रोच॑माना॒ महो॑भिः।</p>
<p class="Shloka">आ ना॑सत्योरुगा॒या रथे॑ने॒मं य॒ज्ञमुप॑ नो यात॒मच्छ॑॥ ४<span class="rvts2">.</span>०१४<span class="rvts2">.</span>०१</p>
<p class="Shloka">ऊ॒र्ध्वं के॒तुं स॑वि॒ता दे॒वो अ॑श्रे॒ज्ज्योति॒र्विश्व॑स्मै॒ भुव॑नाय कृ॒ण्वन्।</p>
<p class="Shloka">आप्रा॒ द्यावा॑पृथि॒वी अ॒न्तरि॑क्षं॒ वि सूर्यो॑ र॒श्मिभि॒श्चेकि॑तानः॥ ४<span class="rvts2">.</span>०१४<span class="rvts2">.</span>०२</p>
<p class="Shloka">आ॒वह॑न्त्यरु॒णीर्ज्योति॒षागा॑न्म॒ही चि॒त्रा र॒श्मिभि॒श्चेकि॑ताना।</p>
<p class="Shloka">प्र॒बो॒धय॑न्ती सुवि॒ताय॑ दे॒व्यु१षा ई॑यते सु॒युजा॒ रथे॑न॥ ४<span class="rvts2">.</span>०१४<span class="rvts2">.</span>०३</p>
<p class="Shloka">आ वां॒ वहि॑ष्ठा इ॒ह ते व॑हन्तु॒ रथा॒ अश्वा॑स उ॒षसो॒ व्यु॑ष्टौ।</p>
<p class="Shloka">इ॒मे हि वां॑ मधु॒पेया॑य॒ सोमा॑ अ॒स्मिन्य॒ज्ञे वृ॑षणा मादयेथाम्॥ ४<span class="rvts2">.</span>०१४<span class="rvts2">.</span>०४</p>
<p class="Shloka">अना॑यतो॒ अनि॑बद्धः क॒थायं न्य॑ङ्ङुत्ता॒नोऽव॑ पद्यते॒ न।</p>
<p class="Shloka">कया॑ याति स्व॒धया॒ को द॑दर्श दि॒वः स्क॒म्भः समृ॑तः पाति॒ नाक॑म्॥ ४<span class="rvts2">.</span>०१४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒ग्निर्होता॑ नो अध्व॒रे वा॒जी सन्परि॑ णीयते।</p>
<p class="Shloka">दे॒वो दे॒वेषु॑ य॒ज्ञिय॑॥ ४<span class="rvts2">.</span>०१५<span class="rvts2">.</span>०१</p>
<p class="Shloka">परि॑ त्रिवि॒ष्ट्य॑ध्व॒रं यात्य॒ग्नी र॒थीरि॑व।</p>
<p class="Shloka">आ दे॒वेषु॒ प्रयो॒ दध॑त्॥ ४<span class="rvts2">.</span>०१५<span class="rvts2">.</span>०२</p>
<p class="Shloka">परि॒ वाज॑पतिः क॒विर॒ग्निर्ह॒व्यान्य॑क्रमीत्।</p>
<p class="Shloka">दध॒द्रत्ना॑नि दा॒शुषे॑॥ ४<span class="rvts2">.</span>०१५<span class="rvts2">.</span>०३</p>
<p class="Shloka">अ॒यं यः सृञ्ज॑ये पु॒रो दै॑ववा॒ते स॑मि॒ध्यते॑।</p>
<p class="Shloka">द्यु॒माँ अ॑मित्र॒दम्भ॑नः॥ ४<span class="rvts2">.</span>०१५<span class="rvts2">.</span>०४</p>
<p class="Shloka">अस्य॑ घा वी॒र ईव॑तो॒ऽग्नेरी॑शीत॒ मर्त्य॑।</p>
<p class="Shloka">ति॒ग्मज॑म्भस्य मी॒ळ्हुष॑॥ ४<span class="rvts2">.</span>०१५<span class="rvts2">.</span>०५</p>
<p class="Shloka">तमर्व॑न्तं॒ न सा॑न॒सिम॑रु॒षं न दि॒वः शिशु॑म्।</p>
<p class="Shloka">म॒र्मृ॒ज्यन्ते॑ दि॒वेदि॑वे॥ ४<span class="rvts2">.</span>०१५<span class="rvts2">.</span>०६</p>
<p class="Shloka">बोध॒द्यन्मा॒ हरि॑भ्यां कुमा॒रः सा॑हदे॒व्यः।</p>
<p class="Shloka">अच्छा॒ न हू॒त उद॑रम्॥ ४<span class="rvts2">.</span>०१५<span class="rvts2">.</span>०७</p>
<p class="Shloka">उ॒त त्या य॑ज॒ता हरी॑ कुमा॒रात्सा॑हदे॒व्यात्।</p>
<p class="Shloka">प्रय॑ता स॒द्य आ द॑दे॥ ४<span class="rvts2">.</span>०१५<span class="rvts2">.</span>०८</p>
<p class="Shloka">ए॒ष वां॑ देवावश्विना कुमा॒रः सा॑हदे॒व्यः।</p>
<p class="Shloka">दी॒र्घायु॑रस्तु॒ सोम॑कः॥ ४<span class="rvts2">.</span>०१५<span class="rvts2">.</span>०९</p>
<p class="Shloka">तं यु॒वं दे॑वावश्विना कुमा॒रं सा॑हदे॒व्यम्।</p>
<p class="Shloka">दी॒र्घायु॑षं कृणोतन॥ ४<span class="rvts2">.</span>०१५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">आ स॒त्यो या॑तु म॒घवाँ॑ ऋजी॒षी द्रव॑न्त्वस्य॒ हर॑य॒ उप॑ नः।</p>
<p class="Shloka">तस्मा॒ इदन्ध॑ सुषुमा सु॒दक्ष॑मि॒हाभि॑पि॒त्वं क॑रते गृणा॒नः॥ ४<span class="rvts2">.</span>०१६<span class="rvts2">.</span>०१</p>
<p class="Shloka">अव॑ स्य शू॒राध्व॑नो॒ नान्ते॒ऽस्मिन्नो॑ अ॒द्य सव॑ने म॒न्दध्यै॑।</p>
<p class="Shloka">शंसा॑त्यु॒क्थमु॒शने॑व वे॒धाश्चि॑कि॒तुषे॑ असु॒र्या॑य॒ मन्म॑॥ ४<span class="rvts2">.</span>०१६<span class="rvts2">.</span>०२</p>
<p class="Shloka">क॒विर्न नि॒ण्यं वि॒दथा॑नि॒ साध॒न्वृषा॒ यत्सेकं॑ विपिपा॒नो अर्चा॑त्।</p>
<p class="Shloka">दि॒व इ॒त्था जी॑जनत्स॒प्त का॒रूनह्ना॑ चिच्चक्रुर्व॒युना॑ गृ॒णन्त॑॥ ४<span class="rvts2">.</span>०१६<span class="rvts2">.</span>०३</p>
<p class="Shloka">स्व१र्यद्वेदि॑ सु॒दृशी॑कम॒र्कैर्महि॒ ज्योती॑ रुरुचु॒र्यद्ध॒ वस्तो॑।</p>
<p class="Shloka">अ॒न्धा तमां॑सि॒ दुधि॑ता वि॒चक्षे॒ नृभ्य॑श्चकार॒ नृत॑मो अ॒भिष्टौ॑॥ ४<span class="rvts2">.</span>०१६<span class="rvts2">.</span>०४</p>
<p class="Shloka">व॒व॒क्ष इन्द्रो॒ अमि॑तमृजी॒ष्यु१भे आ प॑प्रौ॒ रोद॑सी महि॒त्वा।</p>
<p class="Shloka">अत॑श्चिदस्य महि॒मा वि रे॑च्य॒भि यो विश्वा॒ भुव॑ना ब॒भूव॑॥ ४<span class="rvts2">.</span>०१६<span class="rvts2">.</span>०५</p>
<p class="Shloka">विश्वा॑नि श॒क्रो नर्या॑णि वि॒द्वान॒पो रि॑रेच॒ सखि॑भि॒र्निका॑मैः।</p>
<p class="Shloka">अश्मा॑नं चि॒द्ये बि॑भि॒दुर्वचो॑भिर्व्र॒जं गोम॑न्तमु॒शिजो॒ वि व॑व्रुः॥ ४<span class="rvts2">.</span>०१६<span class="rvts2">.</span>०६</p>
<p class="Shloka">अ॒पो वृ॒त्रं व॑व्रि॒वांसं॒ परा॑ह॒न्प्राव॑त्ते॒ वज्रं॑ पृथि॒वी सचे॑ताः।</p>
<p class="Shloka">प्रार्णां॑सि समु॒द्रिया॑ण्यैनो॒ पति॒र्भव॒ञ्छव॑सा शूर धृष्णो॥ ४<span class="rvts2">.</span>०१६<span class="rvts2">.</span>०७</p>
<p class="Shloka">अ॒पो यदद्रिं॑ पुरुहूत॒ दर्द॑रा॒विर्भु॑वत्स॒रमा॑ पू॒र्व्यं ते॑।</p>
<p class="Shloka">स नो॑ ने॒ता वाज॒मा द॑र्षि॒ भूरिं॑ गो॒त्रा रु॒जन्नङ्गि॑रोभिर्गृणा॒नः॥ ४<span class="rvts2">.</span>०१६<span class="rvts2">.</span>०८</p>
<p class="Shloka">अच्छा॑ क॒विं नृ॑मणो गा अ॒भिष्टौ॒ स्व॑र्षाता मघव॒न्नाध॑मानम्।</p>
<p class="Shloka">ऊ॒तिभि॒स्तमि॑षणो द्यु॒म्नहू॑तौ॒ नि मा॒यावा॒नब्र॑ह्मा॒ दस्यु॑रर्त॥ ४<span class="rvts2">.</span>०१६<span class="rvts2">.</span>०९</p>
<p class="Shloka">आ द॑स्यु॒घ्ना मन॑सा या॒ह्यस्तं॒ भुव॑त्ते॒ कुत्स॑ स॒ख्ये निका॑मः।</p>
<p class="Shloka">स्वे योनौ॒ नि ष॑दतं॒ सरू॑पा॒ वि वां॑ चिकित्सदृत॒चिद्ध॒ नारी॑॥ ४<span class="rvts2">.</span>०१६<span class="rvts2">.</span>१०</p>
<p class="Shloka">यासि॒ कुत्से॑न स॒रथ॑मव॒स्युस्तो॒दो वात॑स्य॒ हर्यो॒रीशा॑नः।</p>
<p class="Shloka">ऋ॒ज्रा वाजं॒ न गध्यं॒ युयू॑षन्क॒विर्यदह॒न्पार्या॑य॒ भूषा॑त्॥ ४<span class="rvts2">.</span>०१६<span class="rvts2">.</span>११</p>
<p class="Shloka">कुत्सा॑य॒ शुष्ण॑म॒शुषं॒ नि ब॑र्हीः प्रपि॒त्वे अह्न॒ कुय॑वं स॒हस्रा॑।</p>
<p class="Shloka">स॒द्यो दस्यू॒न्प्र मृ॑ण कु॒त्स्येन॒ प्र सूर॑श्च॒क्रं वृ॑हताद॒भीके॑॥ ४<span class="rvts2">.</span>०१६<span class="rvts2">.</span>१२</p>
<p class="Shloka">त्वं पिप्रुं॒ मृग॑यं शूशु॒वांस॑मृ॒जिश्व॑ने वैदथि॒नाय॑ रन्धीः।</p>
<p class="Shloka">प॒ञ्चा॒शत्कृ॒ष्णा नि व॑पः स॒हस्रात्कं॒ न पुरो॑ जरि॒मा वि द॑र्दः॥ ४<span class="rvts2">.</span>०१६<span class="rvts2">.</span>१३</p>
<p class="Shloka">सूर॑ उपा॒के त॒न्वं१ दधा॑नो॒ वि यत्ते॒ चेत्य॒मृत॑स्य॒ वर्प॑।</p>
<p class="Shloka">मृ॒गो न ह॒स्ती तवि॑षीमुषा॒णः सिं॒हो न भी॒म आयु॑धानि॒ बिभ्र॑त्॥ ४<span class="rvts2">.</span>०१६<span class="rvts2">.</span>१४</p>
<p class="Shloka">इन्द्रं॒ कामा॑ वसू॒यन्तो॑ अग्म॒न्स्व॑र्मीळ्हे॒ न सव॑ने चका॒नाः।</p>
<p class="Shloka">श्र॒व॒स्यव॑ शशमा॒नास॑ उ॒क्थैरोको॒ न र॒ण्वा सु॒दृशी॑व पु॒ष्टिः॥ ४<span class="rvts2">.</span>०१६<span class="rvts2">.</span>१५</p>
<p class="Shloka">तमिद्व॒ इन्द्रं॑ सु॒हवं॑ हुवेम॒ यस्ता च॒कार॒ नर्या॑ पु॒रूणि॑।</p>
<p class="Shloka">यो माव॑ते जरि॒त्रे गध्यं॑ चिन्म॒क्षू वाजं॒ भर॑ति स्पा॒र्हरा॑धाः॥ ४<span class="rvts2">.</span>०१६<span class="rvts2">.</span>१६</p>
<p class="Shloka">ति॒ग्मा यद॒न्तर॒शनि॒ पता॑ति॒ कस्मि॑ञ्चिच्छूर मुहु॒के जना॑नाम्।</p>
<p class="Shloka">घो॒रा यद॑र्य॒ समृ॑ति॒र्भवा॒त्यध॑ स्मा नस्त॒न्वो॑ बोधि गो॒पाः॥ ४<span class="rvts2">.</span>०१६<span class="rvts2">.</span>१७</p>
<p class="Shloka">भुवो॑ऽवि॒ता वा॒मदे॑वस्य धी॒नां भुव॒ सखा॑वृ॒को वाज॑सातौ।</p>
<p class="Shloka">त्वामनु॒ प्रम॑ति॒मा ज॑गन्मोरु॒शंसो॑ जरि॒त्रे वि॒श्वध॑ स्याः॥ ४<span class="rvts2">.</span>०१६<span class="rvts2">.</span>१८</p>
<p class="Shloka">ए॒भिर्नृभि॑रिन्द्र त्वा॒युभि॑ष्ट्वा म॒घव॑द्भिर्मघव॒न्विश्व॑ आ॒जौ।</p>
<p class="Shloka">द्यावो॒ न द्यु॒म्नैर॒भि सन्तो॑ अ॒र्यः क्ष॒पो म॑देम श॒रद॑श्च पू॒र्वीः॥ ४<span class="rvts2">.</span>०१६<span class="rvts2">.</span>१९</p>
<p class="Shloka">ए॒वेदिन्द्रा॑य वृष॒भाय॒ वृष्णे॒ ब्रह्मा॑कर्म॒ भृग॑वो॒ न रथ॑म्।</p>
<p class="Shloka">नू चि॒द्यथा॑ नः स॒ख्या वि॒योष॒दस॑न्न उ॒ग्रो॑ऽवि॒ता त॑नू॒पाः॥ ४<span class="rvts2">.</span>०१६<span class="rvts2">.</span>२०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०१६<span class="rvts2">.</span>२१</p>
<p class="Sub-Heading">सूक्त</p>
<p class="Shloka">त्वं म॒हाँ इ॑न्द्र॒ तुभ्यं॑ ह॒ क्षा अनु॑ क्ष॒त्रं मं॒हना॑ मन्यत॒ द्यौः।</p>
<p class="Shloka">त्वं वृ॒त्रं शव॑सा जघ॒न्वान्सृ॒जः सिन्धूँ॒रहि॑ना जग्रसा॒नान्॥ ४<span class="rvts2">.</span>०१७<span class="rvts2">.</span>०१</p>
<p class="Shloka">तव॑ त्वि॒षो जनि॑मन्रेजत॒ द्यौ रेज॒द्भूमि॑र्भि॒यसा॒ स्वस्य॑ म॒न्योः।</p>
<p class="Shloka">ऋ॒घा॒यन्त॑ सु॒भ्व१ः पर्व॑तास॒ आर्द॒न्धन्वा॑नि स॒रय॑न्त॒ आप॑॥ ४<span class="rvts2">.</span>०१७<span class="rvts2">.</span>०२</p>
<p class="Shloka">भि॒नद्गि॒रिं शव॑सा॒ वज्र॑मि॒ष्णन्ना॑विष्कृण्वा॒नः स॑हसा॒न ओज॑।</p>
<p class="Shloka">वधी॑द्वृ॒त्रं वज्रे॑ण मन्दसा॒नः सर॒न्नापो॒ जव॑सा ह॒तवृ॑ष्णीः॥ ४<span class="rvts2">.</span>०१७<span class="rvts2">.</span>०३</p>
<p class="Shloka">सु॒वीर॑स्ते जनि॒ता म॑न्यत॒ द्यौरिन्द्र॑स्य क॒र्ता स्वप॑स्तमो भूत्।</p>
<p class="Shloka">य ईं॑ ज॒जान॑ स्व॒र्यं॑ सु॒वज्र॒मन॑पच्युतं॒ सद॑सो॒ न भूम॑॥ ४<span class="rvts2">.</span>०१७<span class="rvts2">.</span>०४</p>
<p class="Shloka">य एक॑ इच्च्या॒वय॑ति॒ प्र भूमा॒ राजा॑ कृष्टी॒नां पु॑रुहू॒त इन्द्र॑।</p>
<p class="Shloka">स॒त्यमे॑न॒मनु॒ विश्वे॑ मदन्ति रा॒तिं दे॒वस्य॑ गृण॒तो म॒घोन॑॥ ४<span class="rvts2">.</span>०१७<span class="rvts2">.</span>०५</p>
<p class="Shloka">स॒त्रा सोमा॑ अभवन्नस्य॒ विश्वे॑ स॒त्रा मदा॑सो बृह॒तो मदि॑ष्ठाः।</p>
<p class="Shloka">स॒त्राभ॑वो॒ वसु॑पति॒र्वसू॑नां॒ दत्रे॒ विश्वा॑ अधिथा इन्द्र कृ॒ष्टीः॥ ४<span class="rvts2">.</span>०१७<span class="rvts2">.</span>०६</p>
<p class="Shloka">त्वमध॑ प्रथ॒मं जाय॑मा॒नोऽमे॒ विश्वा॑ अधिथा इन्द्र कृ॒ष्टीः।</p>
<p class="Shloka">त्वं प्रति॑ प्र॒वत॑ आ॒शया॑न॒महिं॒ वज्रे॑ण मघव॒न्वि वृ॑श्चः॥ ४<span class="rvts2">.</span>०१७<span class="rvts2">.</span>०७</p>
<p class="Shloka">स॒त्रा॒हणं॒ दाधृ॑षिं॒ तुम्र॒मिन्द्रं॑ म॒हाम॑पा॒रं वृ॑ष॒भं सु॒वज्र॑म्।</p>
<p class="Shloka">हन्ता॒ यो वृ॒त्रं सनि॑तो॒त वाजं॒ दाता॑ म॒घानि॑ म॒घवा॑ सु॒राधा॑॥ ४<span class="rvts2">.</span>०१७<span class="rvts2">.</span>०८</p>
<p class="Shloka">अ॒यं वृत॑श्चातयते समी॒चीर्य आ॒जिषु॑ म॒घवा॑ शृ॒ण्व एक॑।</p>
<p class="Shloka">अ॒यं वाजं॑ भरति॒ यं स॒नोत्य॒स्य प्रि॒यास॑ स॒ख्ये स्या॑म॥ ४<span class="rvts2">.</span>०१७<span class="rvts2">.</span>०९</p>
<p class="Shloka">अ॒यं शृ॑ण्वे॒ अध॒ जय॑न्नु॒त घ्नन्न॒यमु॒त प्र कृ॑णुते यु॒धा गाः।</p>
<p class="Shloka">य॒दा स॒त्यं कृ॑णु॒ते म॒न्युमिन्द्रो॒ विश्वं॑ दृ॒ळ्हं भ॑यत॒ एज॑दस्मात्॥ ४<span class="rvts2">.</span>०१७<span class="rvts2">.</span>१०</p>
<p class="Shloka">समिन्द्रो॒ गा अ॑जय॒त्सं हिर॑ण्या॒ सम॑श्वि॒या म॒घवा॒ यो ह॑ पू॒र्वीः।</p>
<p class="Shloka">ए॒भिर्नृभि॒र्नृत॑मो अस्य शा॒कै रा॒यो वि॑भ॒क्ता स॑म्भ॒रश्च॒ वस्व॑॥ ४<span class="rvts2">.</span>०१७<span class="rvts2">.</span>११</p>
<p class="Shloka">किय॑त्स्वि॒दिन्द्रो॒ अध्ये॑ति मा॒तुः किय॑त्पि॒तुर्ज॑नि॒तुर्यो ज॒जान॑।</p>
<p class="Shloka">यो अ॑स्य॒ शुष्मं॑ मुहु॒कैरिय॑र्ति॒ वातो॒ न जू॒तः स्त॒नय॑द्भिर॒भ्रैः॥ ४<span class="rvts2">.</span>०१७<span class="rvts2">.</span>१२</p>
<p class="Shloka">क्षि॒यन्तं॑ त्व॒मक्षि॑यन्तं कृणो॒तीय॑र्ति रे॒णुं म॒घवा॑ स॒मोह॑म्।</p>
<p class="Shloka">वि॒भ॒ञ्ज॒नुर॒शनि॑माँ इव॒ द्यौरु॒त स्तो॒तारं॑ म॒घवा॒ वसौ॑ धात्॥ ४<span class="rvts2">.</span>०१७<span class="rvts2">.</span>१३</p>
<p class="Shloka">अ॒यं च॒क्रमि॑षण॒त्सूर्य॑स्य॒ न्येत॑शं रीरमत्ससृमा॒णम्।</p>
<p class="Shloka">आ कृ॒ष्ण ईं॑ जुहुरा॒णो जि॑घर्ति त्व॒चो बु॒ध्ने रज॑सो अ॒स्य योनौ॑॥ ४<span class="rvts2">.</span>०१७<span class="rvts2">.</span>१४</p>
<p class="Shloka">असि॑क्न्यां॒ यज॑मानो॒ न होता॑॥ ४<span class="rvts2">.</span>०१७<span class="rvts2">.</span>१५</p>
<p class="Shloka">ग॒व्यन्त॒ इन्द्रं॑ स॒ख्याय॒ विप्रा॑ अश्वा॒यन्तो॒ वृष॑णं वा॒जय॑न्तः।</p>
<p class="Shloka">ज॒नी॒यन्तो॑ जनि॒दामक्षि॑तोति॒मा च्या॑वयामोऽव॒ते न कोश॑म्॥ ४<span class="rvts2">.</span>०१७<span class="rvts2">.</span>१६</p>
<p class="Shloka">त्रा॒ता नो॑ बोधि॒ ददृ॑शान आ॒पिर॑भिख्या॒ता म॑र्डि॒ता सो॒म्याना॑म्।</p>
<p class="Shloka">सखा॑ पि॒ता पि॒तृत॑मः पितॄ॒णां कर्ते॑मु लो॒कमु॑श॒ते व॑यो॒धाः॥ ४<span class="rvts2">.</span>०१७<span class="rvts2">.</span>१७</p>
<p class="Shloka">स॒खी॒य॒ताम॑वि॒ता बो॑धि॒ सखा॑ गृणा॒न इ॑न्द्र स्तुव॒ते वयो॑ धाः।</p>
<p class="Shloka">व॒यं ह्या ते॑ चकृ॒मा स॒बाध॑ आ॒भिः शमी॑भिर्म॒हय॑न्त इन्द्र॥ ४<span class="rvts2">.</span>०१७<span class="rvts2">.</span>१८</p>
<p class="Shloka">स्तु॒त इन्द्रो॑ म॒घवा॒ यद्ध॑ वृ॒त्रा भूरी॒ण्येको॑ अप्र॒तीनि॑ हन्ति।</p>
<p class="Shloka">अ॒स्य प्रि॒यो ज॑रि॒ता यस्य॒ शर्म॒न्नकि॑र्दे॒वा वा॒रय॑न्ते॒ न मर्ता॑॥ ४<span class="rvts2">.</span>०१७<span class="rvts2">.</span>१९</p>
<p class="Shloka">ए॒वा न॒ इन्द्रो॑ म॒घवा॑ विर॒प्शी कर॑त्स॒त्या च॑र्षणी॒धृद॑न॒र्वा।</p>
<p class="Shloka">त्वं राजा॑ ज॒नुषां॑ धेह्य॒स्मे अधि॒ श्रवो॒ माहि॑नं॒ यज्ज॑रि॒त्रे॥ ४<span class="rvts2">.</span>०१७<span class="rvts2">.</span>२०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०१७<span class="rvts2">.</span>२१</p>
<p class="Sub-Heading">सूक्त</p>
<p class="Shloka">अ॒यं पन्था॒ अनु॑वित्तः पुरा॒णो यतो॑ दे॒वा उ॒दजा॑यन्त॒ विश्वे॑।</p>
<p class="Shloka">अत॑श्चि॒दा ज॑निषीष्ट॒ प्रवृ॑द्धो॒ मा मा॒तर॑ममु॒या पत्त॑वे कः॥ ४<span class="rvts2">.</span>०१८<span class="rvts2">.</span>०१</p>
<p class="Shloka">नाहमतो॒ निर॑या दु॒र्गहै॒तत्ति॑र॒श्चता॑ पा॒र्श्वान्निर्ग॑माणि।</p>
<p class="Shloka">ब॒हूनि॑ मे॒ अकृ॑ता॒ कर्त्वा॑नि॒ युध्यै॑ त्वेन॒ सं त्वे॑न पृच्छै॥ ४<span class="rvts2">.</span>०१८<span class="rvts2">.</span>०२</p>
<p class="Shloka">प॒रा॒य॒तीं मा॒तर॒मन्व॑चष्ट॒ न नानु॑ गा॒न्यनु॒ नू ग॑मानि।</p>
<p class="Shloka">त्वष्टु॑र्गृ॒हे अ॑पिब॒त्सोम॒मिन्द्र॑ शतध॒न्यं॑ च॒म्वो॑ सु॒तस्य॑॥ ४<span class="rvts2">.</span>०१८<span class="rvts2">.</span>०३</p>
<p class="Shloka">किं स ऋध॑क्कृणव॒द्यं स॒हस्रं॑ मा॒सो ज॒भार॑ श॒रद॑श्च पू॒र्वीः।</p>
<p class="Shloka">न॒ही न्व॑स्य प्रति॒मान॒मस्त्य॒न्तर्जा॒तेषू॒त ये जनि॑त्वाः॥ ४<span class="rvts2">.</span>०१८<span class="rvts2">.</span>०४</p>
<p class="Shloka">अ॒व॒द्यमि॑व॒ मन्य॑माना॒ गुहा॑क॒रिन्द्रं॑ मा॒ता वी॒र्ये॑णा॒ न्यृ॑ष्टम्।</p>
<p class="Shloka">अथोद॑स्थात्स्व॒यमत्कं॒ वसा॑न॒ आ रोद॑सी अपृणा॒ज्जाय॑मानः॥ ४<span class="rvts2">.</span>०१८<span class="rvts2">.</span>०५</p>
<p class="Shloka">ए॒ता अ॑र्षन्त्यलला॒भव॑न्तीरृ॒ताव॑रीरिव सं॒क्रोश॑मानाः।</p>
<p class="Shloka">ए॒ता वि पृ॑च्छ॒ किमि॒दं भ॑नन्ति॒ कमापो॒ अद्रिं॑ परि॒धिं रु॑जन्ति॥ ४<span class="rvts2">.</span>०१८<span class="rvts2">.</span>०६</p>
<p class="Shloka">किमु॑ ष्विदस्मै नि॒विदो॑ भन॒न्तेन्द्र॑स्याव॒द्यं दि॑धिषन्त॒ आप॑।</p>
<p class="Shloka">ममै॒तान्पु॒त्रो म॑ह॒ता व॒धेन॑ वृ॒त्रं ज॑घ॒न्वाँ अ॑सृज॒द्वि सिन्धू॑न्॥ ४<span class="rvts2">.</span>०१८<span class="rvts2">.</span>०७</p>
<p class="Shloka">मम॑च्च॒न त्वा॑ युव॒तिः प॒रास॒ मम॑च्च॒न त्वा॑ कु॒षवा॑ ज॒गार॑।</p>
<p class="Shloka">मम॑च्चि॒दाप॒ शिश॑वे ममृड्यु॒र्मम॑च्चि॒दिन्द्र॒ सह॒सोद॑तिष्ठत्॥ ४<span class="rvts2">.</span>०१८<span class="rvts2">.</span>०८</p>
<p class="Shloka">मम॑च्च॒न ते॑ मघव॒न्व्यं॑सो निविवि॒ध्वाँ अप॒ हनू॑ ज॒घान॑।</p>
<p class="Shloka">अधा॒ निवि॑द्ध॒ उत्त॑रो बभू॒वाञ्छिरो॑ दा॒सस्य॒ सं पि॑णग्व॒धेन॑॥ ४<span class="rvts2">.</span>०१८<span class="rvts2">.</span>०९</p>
<p class="Shloka">गृ॒ष्टिः स॑सूव॒ स्थवि॑रं तवा॒गाम॑नाधृ॒ष्यं वृ॑ष॒भं तुम्र॒मिन्द्र॑म्।</p>
<p class="Shloka">अरी॑ळ्हं व॒त्सं च॒रथा॑य मा॒ता स्व॒यं गा॒तुं त॒न्व॑ इ॒च्छमा॑नम्॥ ४<span class="rvts2">.</span>०१८<span class="rvts2">.</span>१०</p>
<p class="Shloka">उ॒त मा॒ता म॑हि॒षमन्व॑वेनद॒मी त्वा॑ जहति पुत्र दे॒वाः।</p>
<p class="Shloka">अथा॑ब्रवीद्वृ॒त्रमिन्द्रो॑ हनि॒ष्यन्सखे॑ विष्णो वित॒रं वि क्र॑मस्व॥ ४<span class="rvts2">.</span>०१८<span class="rvts2">.</span>११</p>
<p class="Shloka">कस्ते॑ मा॒तरं॑ वि॒धवा॑मचक्रच्छ॒युं कस्त्वाम॑जिघांस॒च्चर॑न्तम्।</p>
<p class="Shloka">कस्ते॑ दे॒वो अधि॑ मार्डी॒क आ॑सी॒द्यत्प्राक्षि॑णाः पि॒तरं॑ पाद॒गृह्य॑॥ ४<span class="rvts2">.</span>०१८<span class="rvts2">.</span>१२</p>
<p class="Shloka">अव॑र्त्या॒ शुन॑ आ॒न्त्राणि॑ पेचे॒ न दे॒वेषु॑ विविदे मर्डि॒तार॑म्।</p>
<p class="Shloka">अप॑श्यं जा॒यामम॑हीयमाना॒मधा॑ मे श्ये॒नो मध्वा ज॑भार॥ ४<span class="rvts2">.</span>०१८<span class="rvts2">.</span>१३</p>
<p class="Sub-Heading">सूक्त</p>
<p class="Shloka">ए॒वा त्वामि॑न्द्र वज्रि॒न्नत्र॒ विश्वे॑ दे॒वास॑ सु॒हवा॑स॒ ऊमा॑।</p>
<p class="Shloka">म॒हामु॒भे रोद॑सी वृ॒द्धमृ॒ष्वं निरेक॒मिद्वृ॑णते वृत्र॒हत्ये॑॥ ४<span class="rvts2">.</span>०१९<span class="rvts2">.</span>०१</p>
<p class="Shloka">अवा॑सृजन्त॒ जिव्र॑यो॒ न दे॒वा भुव॑ स॒म्राळि॑न्द्र स॒त्ययो॑निः।</p>
<p class="Shloka">अह॒न्नहिं॑ परि॒शया॑न॒मर्ण॒ प्र व॑र्त॒नीर॑रदो वि॒श्वधे॑नाः॥ ४<span class="rvts2">.</span>०१९<span class="rvts2">.</span>०२</p>
<p class="Shloka">अतृ॑प्णुवन्तं॒ विय॑तमबु॒ध्यमबु॑ध्यमानं सुषुपा॒णमि॑न्द्र।</p>
<p class="Shloka">स॒प्त प्रति॑ प्र॒वत॑ आ॒शया॑न॒महिं॒ वज्रे॑ण॒ वि रि॑णा अप॒र्वन्॥ ४<span class="rvts2">.</span>०१९<span class="rvts2">.</span>०३</p>
<p class="Shloka">अक्षो॑दय॒च्छव॑सा॒ क्षाम॑ बु॒ध्नं वार्ण वात॒स्तवि॑षीभि॒रिन्द्र॑।</p>
<p class="Shloka">दृ॒ळ्हान्यौ॑भ्नादु॒शमा॑न॒ ओजोऽवा॑भिनत्क॒कुभ॒ पर्व॑तानाम्॥ ४<span class="rvts2">.</span>०१९<span class="rvts2">.</span>०४</p>
<p class="Shloka">अ॒भि प्र द॑द्रु॒र्जन॑यो॒ न गर्भं॒ रथा॑ इव॒ प्र य॑युः सा॒कमद्र॑यः।</p>
<p class="Shloka">अत॑र्पयो वि॒सृत॑ उ॒ब्ज ऊ॒र्मीन्त्वं वृ॒ताँ अ॑रिणा इन्द्र॒ सिन्धू॑न्॥ ४<span class="rvts2">.</span>०१९<span class="rvts2">.</span>०५</p>
<p class="Shloka">त्वं म॒हीम॒वनिं॑ वि॒श्वधे॑नां तु॒र्वीत॑ये व॒य्या॑य॒ क्षर॑न्तीम्।</p>
<p class="Shloka">अर॑मयो॒ नम॒सैज॒दर्ण॑ सुतर॒णाँ अ॑कृणोरिन्द्र॒ सिन्धू॑न्॥ ४<span class="rvts2">.</span>०१९<span class="rvts2">.</span>०६</p>
<p class="Shloka">प्राग्रुवो॑ नभ॒न्वो॒३ न वक्वा॑ ध्व॒स्रा अ॑पिन्वद्युव॒तीरृ॑त॒ज्ञाः।</p>
<p class="Shloka">धन्वा॒न्यज्राँ॑ अपृणक्तृषा॒णाँ अधो॒गिन्द्र॑ स्त॒र्यो॒३ दंसु॑पत्नीः॥ ४<span class="rvts2">.</span>०१९<span class="rvts2">.</span>०७</p>
<p class="Shloka">पू॒र्वीरु॒षस॑ श॒रद॑श्च गू॒र्ता वृ॒त्रं ज॑घ॒न्वाँ अ॑सृज॒द्वि सिन्धू॑न्।</p>
<p class="Shloka">परि॑ष्ठिता अतृणद्बद्बधा॒नाः सी॒रा इन्द्र॒ स्रवि॑तवे पृथि॒व्या॥ ४<span class="rvts2">.</span>०१९<span class="rvts2">.</span>०८</p>
<p class="Shloka">व॒म्रीभि॑ पु॒त्रम॒ग्रुवो॑ अदा॒नं नि॒वेश॑नाद्धरिव॒ आ ज॑भर्थ।</p>
<p class="Shloka">व्य१न्धो अ॑ख्य॒दहि॑माददा॒नो निर्भू॑दुख॒च्छित्सम॑रन्त॒ पर्व॑॥ ४<span class="rvts2">.</span>०१९<span class="rvts2">.</span>०९</p>
<p class="Shloka">प्र ते॒ पूर्वा॑णि॒ कर॑णानि विप्रावि॒द्वाँ आ॑ह वि॒दुषे॒ करां॑सि।</p>
<p class="Shloka">यथा॑यथा॒ वृष्ण्या॑नि॒ स्वगू॒र्तापां॑सि राज॒न्नर्यावि॑वेषीः॥ ४<span class="rvts2">.</span>०१९<span class="rvts2">.</span>१०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०१९<span class="rvts2">.</span>११</p>
<p class="Sub-Heading">सूक्त</p>
<p class="Shloka">आ न॒ इन्द्रो॑ दू॒रादा न॑ आ॒साद॑भिष्टि॒कृदव॑से यासदु॒ग्रः।</p>
<p class="Shloka">ओजि॑ष्ठेभिर्नृ॒पति॒र्वज्र॑बाहुः सं॒गे स॒मत्सु॑ तु॒र्वणि॑ पृत॒न्यून्॥ ४<span class="rvts2">.</span>०२०<span class="rvts2">.</span>०१</p>
<p class="Shloka">आ न॒ इन्द्रो॒ हरि॑भिर्या॒त्वच्छा॑र्वाची॒नोऽव॑से॒ राध॑से च।</p>
<p class="Shloka">तिष्ठा॑ति व॒ज्री म॒घवा॑ विर॒प्शीमं य॒ज्ञमनु॑ नो॒ वाज॑सातौ॥ ४<span class="rvts2">.</span>०२०<span class="rvts2">.</span>०२</p>
<p class="Shloka">इ॒मं य॒ज्ञं त्वम॒स्माक॑मिन्द्र पु॒रो दध॑त्सनिष्यसि॒ क्रतुं॑ नः।</p>
<p class="Shloka">श्व॒घ्नीव॑ वज्रिन्स॒नये॒ धना॑नां॒ त्वया॑ व॒यम॒र्य आ॒जिं ज॑येम॥ ४<span class="rvts2">.</span>०२०<span class="rvts2">.</span>०३</p>
<p class="Shloka">उ॒शन्नु॒ षु ण॑ सु॒मना॑ उपा॒के सोम॑स्य॒ नु सुषु॑तस्य स्वधावः।</p>
<p class="Shloka">पा इ॑न्द्र॒ प्रति॑भृतस्य॒ मध्व॒ समन्ध॑सा ममदः पृ॒ष्ठ्ये॑न॥ ४<span class="rvts2">.</span>०२०<span class="rvts2">.</span>०४</p>
<p class="Shloka">वि यो र॑र॒प्श ऋषि॑भि॒र्नवे॑भिर्वृ॒क्षो न प॒क्वः सृण्यो॒ न जेता॑।</p>
<p class="Shloka">मर्यो॒ न योषा॑म॒भि मन्य॑मा॒नोऽच्छा॑ विवक्मि पुरुहू॒तमिन्द्र॑म्॥ ४<span class="rvts2">.</span>०२०<span class="rvts2">.</span>०५</p>
<p class="Shloka">गि॒रिर्न यः स्वत॑वाँ ऋ॒ष्व इन्द्र॑ स॒नादे॒व सह॑से जा॒त उ॒ग्रः।</p>
<p class="Shloka">आद॑र्ता॒ वज्रं॒ स्थवि॑रं॒ न भी॒म उ॒द्नेव॒ कोशं॒ वसु॑ना॒ न्यृ॑ष्टम्॥ ४<span class="rvts2">.</span>०२०<span class="rvts2">.</span>०६</p>
<p class="Shloka">न यस्य॑ व॒र्ता ज॒नुषा॒ न्वस्ति॒ न राध॑स आमरी॒ता म॒घस्य॑।</p>
<p class="Shloka">उ॒द्वा॒वृ॒षा॒णस्त॑विषीव उग्रा॒स्मभ्यं॑ दद्धि पुरुहूत रा॒यः॥ ४<span class="rvts2">.</span>०२०<span class="rvts2">.</span>०७</p>
<p class="Shloka">ईक्षे॑ रा॒यः क्षय॑स्य चर्षणी॒नामु॒त व्र॒जम॑पव॒र्तासि॒ गोना॑म्।</p>
<p class="Shloka">शि॒क्षा॒न॒रः स॑मि॒थेषु॑ प्र॒हावा॒न्वस्वो॑ रा॒शिम॑भिने॒तासि॒ भूरि॑म्॥ ४<span class="rvts2">.</span>०२०<span class="rvts2">.</span>०८</p>
<p class="Shloka">कया॒ तच्छृ॑ण्वे॒ शच्या॒ शचि॑ष्ठो॒ यया॑ कृ॒णोति॒ मुहु॒ का चि॑दृ॒ष्वः।</p>
<p class="Shloka">पु॒रु दा॒शुषे॒ विच॑यिष्ठो॒ अंहोऽथा॑ दधाति॒ द्रवि॑णं जरि॒त्रे॥ ४<span class="rvts2">.</span>०२०<span class="rvts2">.</span>०९</p>
<p class="Shloka">मा नो॑ मर्धी॒रा भ॑रा द॒द्धि तन्न॒ प्र दा॒शुषे॒ दात॑वे॒ भूरि॒ यत्ते॑।</p>
<p class="Shloka">नव्ये॑ दे॒ष्णे श॒स्ते अ॒स्मिन्त॑ उ॒क्थे प्र ब्र॑वाम व॒यमि॑न्द्र स्तु॒वन्त॑॥ ४<span class="rvts2">.</span>०२०<span class="rvts2">.</span>१०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०२०<span class="rvts2">.</span>११</p>
<p class="Sub-Heading">सूक्त</p>
<p class="Shloka">आ या॒त्विन्द्रोऽव॑स॒ उप॑ न इ॒ह स्तु॒तः स॑ध॒माद॑स्तु॒ शूर॑।</p>
<p class="Shloka">वा॒वृ॒धा॒नस्तवि॑षी॒र्यस्य॑ पू॒र्वीर्द्यौर्न क्ष॒त्रम॒भिभू॑ति॒ पुष्या॑त्॥ ४<span class="rvts2">.</span>०२१<span class="rvts2">.</span>०१</p>
<p class="Shloka">तस्येदि॒ह स्त॑वथ॒ वृष्ण्या॑नि तुविद्यु॒म्नस्य॑ तुवि॒राध॑सो॒ नॄन्।</p>
<p class="Shloka">यस्य॒ क्रतु॑र्विद॒थ्यो॒३ न स॒म्राट् सा॒ह्वान्तरु॑त्रो अ॒भ्यस्ति॑ कृ॒ष्टीः॥ ४<span class="rvts2">.</span>०२१<span class="rvts2">.</span>०२</p>
<p class="Shloka">आ या॒त्विन्द्रो॑ दि॒व आ पृ॑थि॒व्या म॒क्षू स॑मु॒द्रादु॒त वा॒ पुरी॑षात्।</p>
<p class="Shloka">स्व॑र्णरा॒दव॑से नो म॒रुत्वा॑न्परा॒वतो॑ वा॒ सद॑नादृ॒तस्य॑॥ ४<span class="rvts2">.</span>०२१<span class="rvts2">.</span>०३</p>
<p class="Shloka">स्थू॒रस्य॑ रा॒यो बृ॑ह॒तो य ईशे॒ तमु॑ ष्टवाम वि॒दथे॒ष्विन्द्र॑म्।</p>
<p class="Shloka">यो वा॒युना॒ जय॑ति॒ गोम॑तीषु॒ प्र धृ॑ष्णु॒या नय॑ति॒ वस्यो॒ अच्छ॑॥ ४<span class="rvts2">.</span>०२१<span class="rvts2">.</span>०४</p>
<p class="Shloka">उप॒ यो नमो॒ नम॑सि स्तभा॒यन्निय॑र्ति॒ वाचं॑ ज॒नय॒न्यज॑ध्यै।</p>
<p class="Shloka">ऋ॒ञ्ज॒सा॒नः पु॑रु॒वार॑ उ॒क्थैरेन्द्रं॑ कृण्वीत॒ सद॑नेषु॒ होता॑॥ ४<span class="rvts2">.</span>०२१<span class="rvts2">.</span>०५</p>
<p class="Shloka">धि॒षा यदि॑ धिष॒ण्यन्त॑ सर॒ण्यान्सद॑न्तो॒ अद्रि॑मौशि॒जस्य॒ गोहे॑।</p>
<p class="Shloka">आ दु॒रोषा॑ पा॒स्त्यस्य॒ होता॒ यो नो॑ म॒हान्सं॒वर॑णेषु॒ वह्नि॑॥ ४<span class="rvts2">.</span>०२१<span class="rvts2">.</span>०६</p>
<p class="Shloka">स॒त्रा यदीं॑ भार्व॒रस्य॒ वृष्ण॒ सिष॑क्ति॒ शुष्म॑ स्तुव॒ते भरा॑य।</p>
<p class="Shloka">गुहा॒ यदी॑मौशि॒जस्य॒ गोहे॒ प्र यद्धि॒ये प्राय॑से॒ मदा॑य॥ ४<span class="rvts2">.</span>०२१<span class="rvts2">.</span>०७</p>
<p class="Shloka">वि यद्वरां॑सि॒ पर्व॑तस्य वृ॒ण्वे पयो॑भिर्जि॒न्वे अ॒पां जवां॑सि।</p>
<p class="Shloka">वि॒दद्गौ॒रस्य॑ गव॒यस्य॒ गोहे॒ यदी॒ वाजा॑य सु॒ध्यो॒३ वह॑न्ति॥ ४<span class="rvts2">.</span>०२१<span class="rvts2">.</span>०८</p>
<p class="Shloka">भ॒द्रा ते॒ हस्ता॒ सुकृ॑तो॒त पा॒णी प्र॑य॒न्तारा॑ स्तुव॒ते राध॑ इन्द्र।</p>
<p class="Shloka">का ते॒ निष॑त्ति॒ किमु॒ नो म॑मत्सि॒ किं नोदु॑दु हर्षसे॒ दात॒वा उ॑॥ ४<span class="rvts2">.</span>०२१<span class="rvts2">.</span>०९</p>
<p class="Shloka">ए॒वा वस्व॒ इन्द्र॑ स॒त्यः स॒म्राड्ढन्ता॑ वृ॒त्रं वरि॑वः पू॒रवे॑ कः।</p>
<p class="Shloka">पुरु॑ष्टुत॒ क्रत्वा॑ नः शग्धि रा॒यो भ॑क्षी॒य तेऽव॑सो॒ दैव्य॑स्य॥ ४<span class="rvts2">.</span>०२१<span class="rvts2">.</span>१०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०२१<span class="rvts2">.</span>११</p>
<p class="Sub-Heading">सूक्त</p>
<p class="Shloka">यन्न॒ इन्द्रो॑ जुजु॒षे यच्च॒ वष्टि॒ तन्नो॑ म॒हान्क॑रति शु॒ष्म्या चि॑त्।</p>
<p class="Shloka">ब्रह्म॒ स्तोमं॑ म॒घवा॒ सोम॑मु॒क्था यो अश्मा॑नं॒ शव॑सा॒ बिभ्र॒देति॑॥ ४<span class="rvts2">.</span>०२२<span class="rvts2">.</span>०१</p>
<p class="Shloka">वृषा॒ वृष॑न्धिं॒ चतु॑रश्रि॒मस्य॑न्नु॒ग्रो बा॒हुभ्यां॒ नृत॑म॒ शची॑वान्।</p>
<p class="Shloka">श्रि॒ये परु॑ष्णीमु॒षमा॑ण॒ ऊर्णां॒ यस्या॒ पर्वा॑णि स॒ख्याय॑ वि॒व्ये॥ ४<span class="rvts2">.</span>०२२<span class="rvts2">.</span>०२</p>
<p class="Shloka">यो दे॒वो दे॒वत॑मो॒ जाय॑मानो म॒हो वाजे॑भिर्म॒हद्भि॑श्च॒ शुष्मै॑।</p>
<p class="Shloka">दधा॑नो॒ वज्रं॑ बा॒ह्वोरु॒शन्तं॒ द्याममे॑न रेजय॒त्प्र भूम॑॥ ४<span class="rvts2">.</span>०२२<span class="rvts2">.</span>०३</p>
<p class="Shloka">विश्वा॒ रोधां॑सि प्र॒वत॑श्च पू॒र्वीर्द्यौरृ॒ष्वाज्जनि॑मन्रेजत॒ क्षाः।</p>
<p class="Shloka">आ मा॒तरा॒ भर॑ति शु॒ष्म्या गोर्नृ॒वत्परि॑ज्मन्नोनुवन्त॒ वाता॑॥ ४<span class="rvts2">.</span>०२२<span class="rvts2">.</span>०४</p>
<p class="Shloka">ता तू त॑ इन्द्र मह॒तो म॒हानि॒ विश्वे॒ष्वित्सव॑नेषु प्र॒वाच्या॑।</p>
<p class="Shloka">यच्छू॑र धृष्णो धृष॒ता द॑धृ॒ष्वानहिं॒ वज्रे॑ण॒ शव॒सावि॑वेषीः॥ ४<span class="rvts2">.</span>०२२<span class="rvts2">.</span>०५</p>
<p class="Shloka">ता तू ते॑ स॒त्या तु॑विनृम्ण॒ विश्वा॒ प्र धे॒नव॑ सिस्रते॒ वृष्ण॒ ऊध्न॑।</p>
<p class="Shloka">अधा॑ ह॒ त्वद्वृ॑षमणो भिया॒नाः प्र सिन्ध॑वो॒ जव॑सा चक्रमन्त॥ ४<span class="rvts2">.</span>०२२<span class="rvts2">.</span>०६</p>
<p class="Shloka">अत्राह॑ ते हरिव॒स्ता उ॑ दे॒वीरवो॑भिरिन्द्र स्तवन्त॒ स्वसा॑रः।</p>
<p class="Shloka">यत्सी॒मनु॒ प्र मु॒चो ब॑द्बधा॒ना दी॒र्घामनु॒ प्रसि॑तिं स्यन्द॒यध्यै॑॥ ४<span class="rvts2">.</span>०२२<span class="rvts2">.</span>०७</p>
<p class="Shloka">पि॒पी॒ळे अं॒शुर्मद्यो॒ न सिन्धु॒रा त्वा॒ शमी॑ शशमा॒नस्य॑ श॒क्तिः।</p>
<p class="Shloka">अ॒स्म॒द्र्य॑क्छुशुचा॒नस्य॑ यम्या आ॒शुर्न र॒श्मिं तु॒व्योज॑सं॒ गोः॥ ४<span class="rvts2">.</span>०२२<span class="rvts2">.</span>०८</p>
<p class="Shloka">अ॒स्मे वर्षि॑ष्ठा कृणुहि॒ ज्येष्ठा॑ नृ॒म्णानि॑ स॒त्रा स॑हुरे॒ सहां॑सि।</p>
<p class="Shloka">अ॒स्मभ्यं॑ वृ॒त्रा सु॒हना॑नि रन्धि ज॒हि वध॑र्व॒नुषो॒ मर्त्य॑स्य॥ ४<span class="rvts2">.</span>०२२<span class="rvts2">.</span>०९</p>
<p class="Shloka">अ॒स्माक॒मित्सु शृ॑णुहि॒ त्वमि॑न्द्रा॒स्मभ्यं॑ चि॒त्राँ उप॑ माहि॒ वाजा॑न्।</p>
<p class="Shloka">अ॒स्मभ्यं॒ विश्वा॑ इषण॒ पुरं॑धीर॒स्माकं॒ सु म॑घवन्बोधि गो॒दाः॥ ४<span class="rvts2">.</span>०२२<span class="rvts2">.</span>१०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०२२<span class="rvts2">.</span>११</p>
<p class="Sub-Heading">सूक्त</p>
<p class="Shloka">क॒था म॒हाम॑वृध॒त्कस्य॒ होतु॑र्य॒ज्ञं जु॑षा॒णो अ॒भि सोम॒मूध॑।</p>
<p class="Shloka">पिब॑न्नुशा॒नो जु॒षमा॑णो॒ अन्धो॑ वव॒क्ष ऋ॒ष्वः शु॑च॒ते धना॑य॥ ४<span class="rvts2">.</span>०२३<span class="rvts2">.</span>०१</p>
<p class="Shloka">को अ॑स्य वी॒रः स॑ध॒माद॑माप॒ समा॑नंश सुम॒तिभि॒ को अ॑स्य।</p>
<p class="Shloka">कद॑स्य चि॒त्रं चि॑किते॒ कदू॒ती वृ॒धे भु॑वच्छशमा॒नस्य॒ यज्यो॑॥ ४<span class="rvts2">.</span>०२३<span class="rvts2">.</span>०२</p>
<p class="Shloka">क॒था शृ॑णोति हू॒यमा॑न॒मिन्द्र॑ क॒था शृ॒ण्वन्नव॑सामस्य वेद।</p>
<p class="Shloka">का अ॑स्य पू॒र्वीरुप॑मातयो ह क॒थैन॑माहु॒ पपु॑रिं जरि॒त्रे॥ ४<span class="rvts2">.</span>०२३<span class="rvts2">.</span>०३</p>
<p class="Shloka">क॒था स॒बाध॑ शशमा॒नो अ॑स्य॒ नश॑द॒भि द्रवि॑णं॒ दीध्या॑नः।</p>
<p class="Shloka">दे॒वो भु॑व॒न्नवे॑दा म ऋ॒तानां॒ नमो॑ जगृ॒भ्वाँ अ॒भि यज्जुजो॑षत्॥ ४<span class="rvts2">.</span>०२३<span class="rvts2">.</span>०४</p>
<p class="Shloka">क॒था कद॒स्या उ॒षसो॒ व्यु॑ष्टौ दे॒वो मर्त॑स्य स॒ख्यं जु॑जोष।</p>
<p class="Shloka">क॒था कद॑स्य स॒ख्यं सखि॑भ्यो॒ ये अ॑स्मि॒न्कामं॑ सु॒युजं॑ तत॒स्रे॥ ४<span class="rvts2">.</span>०२३<span class="rvts2">.</span>०५</p>
<p class="Shloka">किमादम॑त्रं स॒ख्यं सखि॑भ्यः क॒दा नु ते॑ भ्रा॒त्रं प्र ब्र॑वाम।</p>
<p class="Shloka">श्रि॒ये सु॒दृशो॒ वपु॑रस्य॒ सर्गा॒ स्व१र्ण चि॒त्रत॑ममिष॒ आ गोः॥ ४<span class="rvts2">.</span>०२३<span class="rvts2">.</span>०६</p>
<p class="Shloka">द्रुहं॒ जिघां॑सन्ध्व॒रस॑मनि॒न्द्रां तेति॑क्ते ति॒ग्मा तु॒जसे॒ अनी॑का।</p>
<p class="Shloka">ऋ॒णा चि॒द्यत्र॑ ऋण॒या न॑ उ॒ग्रो दू॒रे अज्ञा॑ता उ॒षसो॑ बबा॒धे॥ ४<span class="rvts2">.</span>०२३<span class="rvts2">.</span>०७</p>
<p class="Shloka">ऋ॒तस्य॒ हि शु॒रुध॒ सन्ति॑ पू॒र्वीरृ॒तस्य॑ धी॒तिर्वृ॑जि॒नानि॑ हन्ति।</p>
<p class="Shloka">ऋ॒तस्य॒ श्लोको॑ बधि॒रा त॑तर्द॒ कर्णा॑ बुधा॒नः शु॒चमा॑न आ॒योः॥ ४<span class="rvts2">.</span>०२३<span class="rvts2">.</span>०८</p>
<p class="Shloka">ऋ॒तस्य॑ दृ॒ळ्हा ध॒रुणा॑नि सन्ति पु॒रूणि॑ च॒न्द्रा वपु॑षे॒ वपूं॑षि।</p>
<p class="Shloka">ऋ॒तेन॑ दी॒र्घमि॑षणन्त॒ पृक्ष॑ ऋ॒तेन॒ गाव॑ ऋ॒तमा वि॑वेशुः॥ ४<span class="rvts2">.</span>०२३<span class="rvts2">.</span>०९</p>
<p class="Shloka">ऋ॒तं ये॑मा॒न ऋ॒तमिद्व॑नोत्यृ॒तस्य॒ शुष्म॑स्तुर॒या उ॑ ग॒व्युः।</p>
<p class="Shloka">ऋ॒ताय॑ पृ॒थ्वी ब॑हु॒ले ग॑भी॒रे ऋ॒ताय॑ धे॒नू प॑र॒मे दु॑हाते॥ ४<span class="rvts2">.</span>०२३<span class="rvts2">.</span>१०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०२३<span class="rvts2">.</span>११</p>
<p class="Sub-Heading">सूक्त</p>
<p class="Shloka">का सु॑ष्टु॒तिः शव॑सः सू॒नुमिन्द्र॑मर्वाची॒नं राध॑स॒ आ व॑वर्तत्।</p>
<p class="Shloka">द॒दिर्हि वी॒रो गृ॑ण॒ते वसू॑नि॒ स गोप॑तिर्नि॒ष्षिधां॑ नो जनासः॥ ४<span class="rvts2">.</span>०२४<span class="rvts2">.</span>०१</p>
<p class="Shloka">स वृ॑त्र॒हत्ये॒ हव्य॒ स ईड्य॒ स सुष्टु॑त॒ इन्द्र॑ स॒त्यरा॑धाः।</p>
<p class="Shloka">स याम॒न्ना म॒घवा॒ मर्त्या॑य ब्रह्मण्य॒ते सुष्व॑ये॒ वरि॑वो धात्॥ ४<span class="rvts2">.</span>०२४<span class="rvts2">.</span>०२</p>
<p class="Shloka">तमिन्नरो॒ वि ह्व॑यन्ते समी॒के रि॑रि॒क्वांस॑स्त॒न्व॑ कृण्वत॒ त्राम्।</p>
<p class="Shloka">मि॒थो यत्त्या॒गमु॒भया॑सो॒ अग्म॒न्नर॑स्तो॒कस्य॒ तन॑यस्य सा॒तौ॥ ४<span class="rvts2">.</span>०२४<span class="rvts2">.</span>०३</p>
<p class="Shloka">क्र॒तू॒यन्ति॑ क्षि॒तयो॒ योग॑ उग्राशुषा॒णासो॑ मि॒थो अर्ण॑सातौ।</p>
<p class="Shloka">सं यद्विशोऽव॑वृत्रन्त यु॒ध्मा आदिन्नेम॑ इन्द्रयन्ते अ॒भीके॑॥ ४<span class="rvts2">.</span>०२४<span class="rvts2">.</span>०४</p>
<p class="Shloka">आदिद्ध॒ नेम॑ इन्द्रि॒यं य॑जन्त॒ आदित्प॒क्तिः पु॑रो॒ळाशं॑ रिरिच्यात्।</p>
<p class="Shloka">आदित्सोमो॒ वि प॑पृच्या॒दसु॑ष्वी॒नादिज्जु॑जोष वृष॒भं यज॑ध्यै॥ ४<span class="rvts2">.</span>०२४<span class="rvts2">.</span>०५</p>
<p class="Shloka">कृ॒णोत्य॑स्मै॒ वरि॑वो॒ य इ॒त्थेन्द्रा॑य॒ सोम॑मुश॒ते सु॒नोति॑।</p>
<p class="Shloka">स॒ध्री॒चीने॑न॒ मन॒सावि॑वेन॒न्तमित्सखा॑यं कृणुते स॒मत्सु॑॥ ४<span class="rvts2">.</span>०२४<span class="rvts2">.</span>०६</p>
<p class="Shloka">य इन्द्रा॑य सु॒नव॒त्सोम॑म॒द्य पचा॑त्प॒क्तीरु॒त भृ॒ज्जाति॑ धा॒नाः।</p>
<p class="Shloka">प्रति॑ मना॒योरु॒चथा॑नि॒ हर्य॒न्तस्मि॑न्दध॒द्वृष॑णं॒ शुष्म॒मिन्द्र॑॥ ४<span class="rvts2">.</span>०२४<span class="rvts2">.</span>०७</p>
<p class="Shloka">य॒दा स॑म॒र्यं व्यचे॒दृघा॑वा दी॒र्घं यदा॒जिम॒भ्यख्य॑द॒र्यः।</p>
<p class="Shloka">अचि॑क्रद॒द्वृष॑णं॒ पत्न्यच्छा॑ दुरो॒ण आ निशि॑तं सोम॒सुद्भि॑॥ ४<span class="rvts2">.</span>०२४<span class="rvts2">.</span>०८</p>
<p class="Shloka">भूय॑सा व॒स्नम॑चर॒त्कनी॒योऽवि॑क्रीतो अकानिषं॒ पुन॒र्यन्।</p>
<p class="Shloka">स भूय॑सा॒ कनी॑यो॒ नारि॑रेचीद्दी॒ना दक्षा॒ वि दु॑हन्ति॒ प्र वा॒णम्॥ ४<span class="rvts2">.</span>०२४<span class="rvts2">.</span>०९</p>
<p class="Shloka">क इ॒मं द॒शभि॒र्ममेन्द्रं॑ क्रीणाति धे॒नुभि॑।</p>
<p class="Shloka">य॒दा वृ॒त्राणि॒ जङ्घ॑न॒दथै॑नं मे॒ पुन॑र्ददत्॥ ४<span class="rvts2">.</span>०२४<span class="rvts2">.</span>१०</p>
<p class="Shloka">नू ष्टु॒त इ॑न्द्र॒ नू गृ॑णा॒न इषं॑ जरि॒त्रे न॒द्यो॒३ न पी॑पेः।</p>
<p class="Shloka">अका॑रि ते हरिवो॒ ब्रह्म॒ नव्यं॑ धि॒या स्या॑म र॒थ्य॑ सदा॒साः॥ ४<span class="rvts2">.</span>०२४<span class="rvts2">.</span>११</p>
<p class="Sub-Heading">सूक्त</p>
<p class="Shloka">को अ॒द्य नर्यो॑ दे॒वका॑म उ॒शन्निन्द्र॑स्य स॒ख्यं जु॑जोष।</p>
<p class="Shloka">को वा॑ म॒हेऽव॑से॒ पार्या॑य॒ समि॑द्धे अ॒ग्नौ सु॒तसो॑म ईट्टे॥ ४<span class="rvts2">.</span>०२५<span class="rvts2">.</span>०१</p>
<p class="Shloka">को ना॑नाम॒ वच॑सा सो॒म्याय॑ मना॒युर्वा॑ भवति॒ वस्त॑ उ॒स्राः।</p>
<p class="Shloka">क इन्द्र॑स्य॒ युज्यं॒ कः स॑खि॒त्वं को भ्रा॒त्रं व॑ष्टि क॒वये॒ क ऊ॒ती॥ ४<span class="rvts2">.</span>०२५<span class="rvts2">.</span>०२</p>
<p class="Shloka">को दे॒वाना॒मवो॑ अ॒द्या वृ॑णीते॒ क आ॑दि॒त्याँ अदि॑तिं॒ ज्योति॑रीट्टे।</p>
<p class="Shloka">कस्या॒श्विना॒विन्द्रो॑ अ॒ग्निः सु॒तस्यां॒शोः पि॑बन्ति॒ मन॒सावि॑वेनम्॥ ४<span class="rvts2">.</span>०२५<span class="rvts2">.</span>०३</p>
<p class="Shloka">तस्मा॑ अ॒ग्निर्भार॑त॒ शर्म॑ यंस॒ज्ज्योक्प॑श्या॒त्सूर्य॑मु॒च्चर॑न्तम्।</p>
<p class="Shloka">य इन्द्रा॑य सु॒नवा॒मेत्याह॒ नरे॒ नर्या॑य॒ नृत॑माय नृ॒णाम्॥ ४<span class="rvts2">.</span>०२५<span class="rvts2">.</span>०४</p>
<p class="Shloka">न तं जि॑नन्ति ब॒हवो॒ न द॒भ्रा उ॒र्व॑स्मा॒ अदि॑ति॒ शर्म॑ यंसत्।</p>
<p class="Shloka">प्रि॒यः सु॒कृत्प्रि॒य इन्द्रे॑ मना॒युः प्रि॒यः सु॑प्रा॒वीः प्रि॒यो अ॑स्य सो॒मी॥ ४<span class="rvts2">.</span>०२५<span class="rvts2">.</span>०५</p>
<p class="Shloka">सु॒प्रा॒व्य॑ प्राशु॒षाळे॒ष वी॒रः सुष्वे॑ प॒क्तिं कृ॑णुते॒ केव॒लेन्द्र॑।</p>
<p class="Shloka">नासु॑ष्वेरा॒पिर्न सखा॒ न जा॒मिर्दु॑ष्प्रा॒व्यो॑ऽवह॒न्तेदवा॑चः॥ ४<span class="rvts2">.</span>०२५<span class="rvts2">.</span>०६</p>
<p class="Shloka">न रे॒वता॑ प॒णिना॑ स॒ख्यमिन्द्रोऽसु॑न्वता सुत॒पाः सं गृ॑णीते।</p>
<p class="Shloka">आस्य॒ वेद॑ खि॒दति॒ हन्ति॑ न॒ग्नं वि सुष्व॑ये प॒क्तये॒ केव॑लो भूत्॥ ४<span class="rvts2">.</span>०२५<span class="rvts2">.</span>०७</p>
<p class="Shloka">इन्द्रं॒ परेऽव॑रे मध्य॒मास॒ इन्द्रं॒ यान्तोऽव॑सितास॒ इन्द्र॑म्।</p>
<p class="Shloka">इन्द्रं॑ क्षि॒यन्त॑ उ॒त युध्य॑माना॒ इन्द्रं॒ नरो॑ वाज॒यन्तो॑ हवन्ते॥ ४<span class="rvts2">.</span>०२५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">अ॒हं मनु॑रभवं॒ सूर्य॑श्चा॒हं क॒क्षीवाँ॒ ऋषि॑रस्मि॒ विप्र॑।</p>
<p class="Shloka">अ॒हं कुत्स॑मार्जुने॒यं न्यृ॑ञ्जे॒ऽहं क॒विरु॒शना॒ पश्य॑ता मा॥ ४<span class="rvts2">.</span>०२६<span class="rvts2">.</span>०१</p>
<p class="Shloka">अ॒हं भूमि॑मददा॒मार्या॑या॒हं वृ॒ष्टिं दा॒शुषे॒ मर्त्या॑य।</p>
<p class="Shloka">अ॒हम॒पो अ॑नयं वावशा॒ना मम॑ दे॒वासो॒ अनु॒ केत॑मायन्॥ ४<span class="rvts2">.</span>०२६<span class="rvts2">.</span>०२</p>
<p class="Shloka">अ॒हं पुरो॑ मन्दसा॒नो व्यै॑रं॒ नव॑ सा॒कं न॑व॒तीः शम्ब॑रस्य।</p>
<p class="Shloka">श॒त॒त॒मं वे॒श्यं॑ स॒र्वता॑ता॒ दिवो॑दासमतिथि॒ग्वं यदाव॑म्॥ ४<span class="rvts2">.</span>०२६<span class="rvts2">.</span>०३</p>
<p class="Shloka">प्र सु ष विभ्यो॑ मरुतो॒ विर॑स्तु॒ प्र श्ये॒नः श्ये॒नेभ्य॑ आशु॒पत्वा॑।</p>
<p class="Shloka">अ॒च॒क्रया॒ यत्स्व॒धया॑ सुप॒र्णो ह॒व्यं भर॒न्मन॑वे दे॒वजु॑ष्टम्॥ ४<span class="rvts2">.</span>०२६<span class="rvts2">.</span>०४</p>
<p class="Shloka">भर॒द्यदि॒ विरतो॒ वेवि॑जानः प॒थोरुणा॒ मनो॑जवा असर्जि।</p>
<p class="Shloka">तूयं॑ ययौ॒ मधु॑ना सो॒म्येनो॒त श्रवो॑ विविदे श्ये॒नो अत्र॑॥ ४<span class="rvts2">.</span>०२६<span class="rvts2">.</span>०५</p>
<p class="Shloka">ऋ॒जी॒पी श्ये॒नो दद॑मानो अं॒शुं प॑रा॒वत॑ शकु॒नो म॒न्द्रं मद॑म्।</p>
<p class="Shloka">सोमं॑ भरद्दादृहा॒णो दे॒वावा॑न्दि॒वो अ॒मुष्मा॒दुत्त॑रादा॒दाय॑॥ ४<span class="rvts2">.</span>०२६<span class="rvts2">.</span>०६</p>
<p class="Shloka">आ॒दाय॑ श्ये॒नो अ॑भर॒त्सोमं॑ स॒हस्रं॑ स॒वाँ अ॒युतं॑ च सा॒कम्।</p>
<p class="Shloka">अत्रा॒ पुरं॑धिरजहा॒दरा॑ती॒र्मदे॒ सोम॑स्य मू॒रा अमू॑रः॥ ४<span class="rvts2">.</span>०२६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">गर्भे॒ नु सन्नन्वे॑षामवेदम॒हं दे॒वानां॒ जनि॑मानि॒ विश्वा॑।</p>
<p class="Shloka">श॒तं मा॒ पुर॒ आय॑सीररक्ष॒न्नध॑ श्ये॒नो ज॒वसा॒ निर॑दीयम्॥ ४<span class="rvts2">.</span>०२७<span class="rvts2">.</span>०१</p>
<p class="Shloka">न घा॒ स मामप॒ जोषं॑ जभारा॒भीमा॑स॒ त्वक्ष॑सा वी॒र्ये॑ण।</p>
<p class="Shloka">ई॒र्मा पुरं॑धिरजहा॒दरा॑तीरु॒त वाताँ॑ अतर॒च्छूशु॑वानः॥ ४<span class="rvts2">.</span>०२७<span class="rvts2">.</span>०२</p>
<p class="Shloka">अव॒ यच्छ्ये॒नो अस्व॑नी॒दध॒ द्योर्वि यद्यदि॒ वात॑ ऊ॒हुः पुरं॑धिम्।</p>
<p class="Shloka">सृ॒जद्यद॑स्मा॒ अव॑ ह क्षि॒पज्ज्यां कृ॒शानु॒रस्ता॒ मन॑सा भुर॒ण्यन्॥ ४<span class="rvts2">.</span>०२७<span class="rvts2">.</span>०३</p>
<p class="Shloka">ऋ॒जि॒प्य ई॒मिन्द्रा॑वतो॒ न भु॒ज्युं श्ये॒नो ज॑भार बृह॒तो अधि॒ ष्णोः।</p>
<p class="Shloka">अ॒न्तः प॑तत्पत॒त्र्य॑स्य प॒र्णमध॒ याम॑नि॒ प्रसि॑तस्य॒ तद्वेः॥ ४<span class="rvts2">.</span>०२७<span class="rvts2">.</span>०४</p>
<p class="Shloka">अध॑ श्वे॒तं क॒लशं॒ गोभि॑र॒क्तमा॑पिप्या॒नं म॒घवा॑ शु॒क्रमन्ध॑।</p>
<p class="Shloka">अ॒ध्व॒र्युभि॒ प्रय॑तं॒ मध्वो॒ अग्र॒मिन्द्रो॒ मदा॑य॒ प्रति॑ ध॒त्पिब॑ध्यै॒ शूरो॒ मदा॑य॒ प्रति॑ ध॒त्पिब॑ध्यै॥ ४<span class="rvts2">.</span>०२७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">त्वा यु॒जा तव॒ तत्सो॑म स॒ख्य इन्द्रो॑ अ॒पो मन॑वे स॒स्रुत॑स्कः।</p>
<p class="Shloka">अह॒न्नहि॒मरि॑णात्स॒प्त सिन्धू॒नपा॑वृणो॒दपि॑हितेव॒ खानि॑॥ ४<span class="rvts2">.</span>०२८<span class="rvts2">.</span>०१</p>
<p class="Shloka">त्वा यु॒जा नि खि॑द॒त्सूर्य॒स्येन्द्र॑श्च॒क्रं सह॑सा स॒द्य इ॑न्दो।</p>
<p class="Shloka">अधि॒ ष्णुना॑ बृह॒ता वर्त॑मानं म॒हो द्रु॒हो अप॑ वि॒श्वायु॑ धायि॥ ४<span class="rvts2">.</span>०२८<span class="rvts2">.</span>०२</p>
<p class="Shloka">अह॒न्निन्द्रो॒ अद॑हद॒ग्निरि॑न्दो पु॒रा दस्यू॑न्म॒ध्यंदि॑नाद॒भीके॑।</p>
<p class="Shloka">दु॒र्गे दु॑रो॒णे क्रत्वा॒ न या॒तां पु॒रू स॒हस्रा॒ शर्वा॒ नि ब॑र्हीत्॥ ४<span class="rvts2">.</span>०२८<span class="rvts2">.</span>०३</p>
<p class="Shloka">विश्व॑स्मात्सीमध॒माँ इ॑न्द्र॒ दस्यू॒न्विशो॒ दासी॑रकृणोरप्रश॒स्ताः।</p>
<p class="Shloka">अबा॑धेथा॒ममृ॑णतं॒ नि शत्रू॒नवि॑न्देथा॒मप॑चितिं॒ वध॑त्रैः॥ ४<span class="rvts2">.</span>०२८<span class="rvts2">.</span>०४</p>
<p class="Shloka">ए॒वा स॒त्यं म॑घवाना यु॒वं तदिन्द्र॑श्च सोमो॒र्वमश्व्यं॒ गोः।</p>
<p class="Shloka">आद॑र्दृत॒मपि॑हिता॒न्यश्ना॑ रिरि॒चथु॒ क्षाश्चि॑त्ततृदा॒ना॥ ४<span class="rvts2">.</span>०२८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">आ न॑ स्तु॒त उप॒ वाजे॑भिरू॒ती इन्द्र॑ या॒हि हरि॑भिर्मन्दसा॒नः।</p>
<p class="Shloka">ति॒रश्चि॑द॒र्यः सव॑ना पु॒रूण्या॑ङ्गू॒षेभि॑र्गृणा॒नः स॒त्यरा॑धाः॥ ४<span class="rvts2">.</span>०२९<span class="rvts2">.</span>०१</p>
<p class="Shloka">आ हि ष्मा॒ याति॒ नर्य॑श्चिकि॒त्वान्हू॒यमा॑नः सो॒तृभि॒रुप॑ य॒ज्ञम्।</p>
<p class="Shloka">स्वश्वो॒ यो अभी॑रु॒र्मन्य॑मानः सुष्वा॒णेभि॒र्मद॑ति॒ सं ह॑ वी॒रैः॥ ४<span class="rvts2">.</span>०२९<span class="rvts2">.</span>०२</p>
<p class="Shloka">श्रा॒वयेद॑स्य॒ कर्णा॑ वाज॒यध्यै॒ जुष्टा॒मनु॒ प्र दिशं॑ मन्द॒यध्यै॑।</p>
<p class="Shloka">उ॒द्वा॒वृ॒षा॒णो राध॑से॒ तुवि॑ष्मा॒न्कर॑न्न॒ इन्द्र॑ सुती॒र्थाभ॑यं च॥ ४<span class="rvts2">.</span>०२९<span class="rvts2">.</span>०३</p>
<p class="Shloka">अच्छा॒ यो गन्ता॒ नाध॑मानमू॒ती इ॒त्था विप्रं॒ हव॑मानं गृ॒णन्त॑म्।</p>
<p class="Shloka">उप॒ त्मनि॒ दधा॑नो धु॒र्या॒३शून्स॒हस्रा॑णि श॒तानि॒ वज्र॑बाहुः॥ ४<span class="rvts2">.</span>०२९<span class="rvts2">.</span>०४</p>
<p class="Shloka">त्वोता॑सो मघवन्निन्द्र॒ विप्रा॑ व॒यं ते॑ स्याम सू॒रयो॑ गृ॒णन्त॑।</p>
<p class="Shloka">भे॒जा॒नासो॑ बृ॒हद्दि॑वस्य रा॒य आ॑का॒य्य॑स्य दा॒वने॑ पुरु॒क्षोः॥ ४<span class="rvts2">.</span>०२९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">नकि॑रिन्द्र॒ त्वदुत्त॑रो॒ न ज्यायाँ॑ अस्ति वृत्रहन्।</p>
<p class="Shloka">नकि॑रे॒वा यथा॒ त्वम्॥ ४<span class="rvts2">.</span>०३०<span class="rvts2">.</span>०१</p>
<p class="Shloka">स॒त्रा ते॒ अनु॑ कृ॒ष्टयो॒ विश्वा॑ च॒क्रेव॑ वावृतुः।</p>
<p class="Shloka">स॒त्रा म॒हाँ अ॑सि श्रु॒तः॥ ४<span class="rvts2">.</span>०३०<span class="rvts2">.</span>०२</p>
<p class="Shloka">विश्वे॑ च॒नेद॒ना त्वा॑ दे॒वास॑ इन्द्र युयुधुः।</p>
<p class="Shloka">यदहा॒ नक्त॒माति॑रः॥ ४<span class="rvts2">.</span>०३०<span class="rvts2">.</span>०३</p>
<p class="Shloka">यत्रो॒त बा॑धि॒तेभ्य॑श्च॒क्रं कुत्सा॑य॒ युध्य॑ते।</p>
<p class="Shloka">मु॒षा॒य इ॑न्द्र॒ सूर्य॑म्॥ ४<span class="rvts2">.</span>०३०<span class="rvts2">.</span>०४</p>
<p class="Shloka">यत्र॑ दे॒वाँ ऋ॑घाय॒तो विश्वाँ॒ अयु॑ध्य॒ एक॒ इत्।</p>
<p class="Shloka">त्वमि॑न्द्र व॒नूँरह॑न्॥ ४<span class="rvts2">.</span>०३०<span class="rvts2">.</span>०५</p>
<p class="Shloka">यत्रो॒त मर्त्या॑य॒ कमरि॑णा इन्द्र॒ सूर्य॑म्।</p>
<p class="Shloka">प्राव॒ शची॑भि॒रेत॑शम्॥ ४<span class="rvts2">.</span>०३०<span class="rvts2">.</span>०६</p>
<p class="Shloka">किमादु॒तासि॑ वृत्रह॒न्मघ॑वन्मन्यु॒मत्त॑मः।</p>
<p class="Shloka">अत्राह॒ दानु॒माति॑रः॥ ४<span class="rvts2">.</span>०३०<span class="rvts2">.</span>०७</p>
<p class="Shloka">ए॒तद्घेदु॒त वी॒र्य१मिन्द्र॑ च॒कर्थ॒ पौंस्य॑म्।</p>
<p class="Shloka">स्त्रियं॒ यद्दु॑र्हणा॒युवं॒ वधी॑र्दुहि॒तरं॑ दि॒वः॥ ४<span class="rvts2">.</span>०३०<span class="rvts2">.</span>०८</p>
<p class="Shloka">दि॒वश्चि॑द्घा दुहि॒तरं॑ म॒हान्म॑ही॒यमा॑नाम्।</p>
<p class="Shloka">उ॒षास॑मिन्द्र॒ सं पि॑णक्॥ ४<span class="rvts2">.</span>०३०<span class="rvts2">.</span>०९</p>
<p class="Shloka">अपो॒षा अन॑सः सर॒त्सम्पि॑ष्टा॒दह॑ बि॒भ्युषी॑।</p>
<p class="Shloka">नि यत्सीं॑ शि॒श्नथ॒द्वृषा॑॥ ४<span class="rvts2">.</span>०३०<span class="rvts2">.</span>१०</p>
<p class="Shloka">ए॒तद॑स्या॒ अन॑ शये॒ सुस॑म्पिष्टं॒ विपा॒श्या।</p>
<p class="Shloka">स॒सार॑ सीं परा॒वत॑॥ ४<span class="rvts2">.</span>०३०<span class="rvts2">.</span>११</p>
<p class="Shloka">उ॒त सिन्धुं॑ विबा॒ल्यं॑ वितस्था॒नामधि॒ क्षमि॑।</p>
<p class="Shloka">परि॑ ष्ठा इन्द्र मा॒यया॑॥ ४<span class="rvts2">.</span>०३०<span class="rvts2">.</span>१२</p>
<p class="Shloka">उ॒त शुष्ण॑स्य धृष्णु॒या प्र मृ॑क्षो अ॒भि वेद॑नम्।</p>
<p class="Shloka">पुरो॒ यद॑स्य सम्पि॒णक्॥ ४<span class="rvts2">.</span>०३०<span class="rvts2">.</span>१३</p>
<p class="Shloka">उ॒त दा॒सं कौ॑लित॒रं बृ॑ह॒तः पर्व॑ता॒दधि॑।</p>
<p class="Shloka">अवा॑हन्निन्द्र॒ शम्ब॑रम्॥ ४<span class="rvts2">.</span>०३०<span class="rvts2">.</span>१४</p>
<p class="Shloka">उ॒त दा॒सस्य॑ व॒र्चिन॑ स॒हस्रा॑णि श॒ताव॑धीः।</p>
<p class="Shloka">अधि॒ पञ्च॑ प्र॒धीँरि॑व॥ ४<span class="rvts2">.</span>०३०<span class="rvts2">.</span>१५</p>
<p class="Shloka">उ॒त त्यं पु॒त्रम॒ग्रुव॒ परा॑वृक्तं श॒तक्र॑तुः।</p>
<p class="Shloka">उ॒क्थेष्विन्द्र॒ आभ॑जत्॥ ४<span class="rvts2">.</span>०३०<span class="rvts2">.</span>१६</p>
<p class="Shloka">उ॒त त्या तु॒र्वशा॒यदू॑ अस्ना॒तारा॒ शची॒पति॑।</p>
<p class="Shloka">इन्द्रो॑ वि॒द्वाँ अ॑पारयत्॥ ४<span class="rvts2">.</span>०३०<span class="rvts2">.</span>१७</p>
<p class="Shloka">उ॒त त्या स॒द्य आर्या॑ स॒रयो॑रिन्द्र पा॒रत॑।</p>
<p class="Shloka">अर्णा॑चि॒त्रर॑थावधीः॥ ४<span class="rvts2">.</span>०३०<span class="rvts2">.</span>१८</p>
<p class="Shloka">अनु॒ द्वा ज॑हि॒ता न॑यो॒ऽन्धं श्रो॒णं च॑ वृत्रहन्।</p>
<p class="Shloka">न तत्ते॑ सु॒म्नमष्ट॑वे॥ ४<span class="rvts2">.</span>०३०<span class="rvts2">.</span>१९</p>
<p class="Shloka">श॒तम॑श्म॒न्मयी॑नां पु॒रामिन्द्रो॒ व्या॑स्यत्।</p>
<p class="Shloka">दिवो॑दासाय दा॒शुषे॑॥ ४<span class="rvts2">.</span>०३०<span class="rvts2">.</span>२०</p>
<p class="Shloka">अस्वा॑पयद्द॒भीत॑ये स॒हस्रा॑ त्रिं॒शतं॒ हथै॑।</p>
<p class="Shloka">दा॒साना॒मिन्द्रो॑ मा॒यया॑॥ ४<span class="rvts2">.</span>०३०<span class="rvts2">.</span>२१</p>
<p class="Shloka">स घेदु॒तासि॑ वृत्रहन्समा॒न इ॑न्द्र॒ गोप॑तिः।</p>
<p class="Shloka">यस्ता विश्वा॑नि चिच्यु॒षे॥ ४<span class="rvts2">.</span>०३०<span class="rvts2">.</span>२२</p>
<p class="Shloka">उ॒त नू॒नं यदि॑न्द्रि॒यं क॑रि॒ष्या इ॑न्द्र॒ पौंस्य॑म्।</p>
<p class="Shloka">अ॒द्या नकि॒ष्टदा मि॑नत्॥ ४<span class="rvts2">.</span>०३०<span class="rvts2">.</span>२३</p>
<p class="Shloka">वा॒मंवा॑मं त आदुरे दे॒वो द॑दात्वर्य॒मा।</p>
<p class="Shloka">वा॒मं पू॒षा वा॒मं भगो॑ वा॒मं दे॒वः करू॑ळती॥ ४<span class="rvts2">.</span>०३०<span class="rvts2">.</span>२४</p>
<p class="Sub-Heading">सूक्त</p>
<p class="Shloka">कया॑ नश्चि॒त्र आ भु॑वदू॒ती स॒दावृ॑ध॒ सखा॑।</p>
<p class="Shloka">कया॒ शचि॑ष्ठया वृ॒ता॥ ४<span class="rvts2">.</span>०३१<span class="rvts2">.</span>०१</p>
<p class="Shloka">कस्त्वा॑ स॒त्यो मदा॑नां॒ मंहि॑ष्ठो मत्स॒दन्ध॑सः।</p>
<p class="Shloka">दृ॒ळ्हा चि॑दा॒रुजे॒ वसु॑॥ ४<span class="rvts2">.</span>०३१<span class="rvts2">.</span>०२</p>
<p class="Shloka">अ॒भी षु ण॒ सखी॑नामवि॒ता ज॑रितॄ॒णाम्।</p>
<p class="Shloka">श॒तं भ॑वास्यू॒तिभि॑॥ ४<span class="rvts2">.</span>०३१<span class="rvts2">.</span>०३</p>
<p class="Shloka">अ॒भी न॒ आ व॑वृत्स्व च॒क्रं न वृ॒त्तमर्व॑तः।</p>
<p class="Shloka">नि॒युद्भि॑श्चर्षणी॒नाम्॥ ४<span class="rvts2">.</span>०३१<span class="rvts2">.</span>०४</p>
<p class="Shloka">प्र॒वता॒ हि क्रतू॑ना॒मा हा॑ प॒देव॒ गच्छ॑सि।</p>
<p class="Shloka">अभ॑क्षि॒ सूर्ये॒ सचा॑॥ ४<span class="rvts2">.</span>०३१<span class="rvts2">.</span>०५</p>
<p class="Shloka">सं यत्त॑ इन्द्र म॒न्यव॒ सं च॒क्राणि॑ दधन्वि॒रे।</p>
<p class="Shloka">अध॒ त्वे अध॒ सूर्ये॑॥ ४<span class="rvts2">.</span>०३१<span class="rvts2">.</span>०६</p>
<p class="Shloka">उ॒त स्मा॒ हि त्वामा॒हुरिन्म॒घवा॑नं शचीपते।</p>
<p class="Shloka">दाता॑र॒मवि॑दीधयुम्॥ ४<span class="rvts2">.</span>०३१<span class="rvts2">.</span>०७</p>
<p class="Shloka">उ॒त स्मा॑ स॒द्य इत्परि॑ शशमा॒नाय॑ सुन्व॒ते।</p>
<p class="Shloka">पु॒रू चि॑न्मंहसे॒ वसु॑॥ ४<span class="rvts2">.</span>०३१<span class="rvts2">.</span>०८</p>
<p class="Shloka">न॒हि ष्मा॑ ते श॒तं च॒न राधो॒ वर॑न्त आ॒मुर॑।</p>
<p class="Shloka">न च्यौ॒त्नानि॑ करिष्य॒तः॥ ४<span class="rvts2">.</span>०३१<span class="rvts2">.</span>०९</p>
<p class="Shloka">अ॒स्माँ अ॑वन्तु ते श॒तम॒स्मान्स॒हस्र॑मू॒तय॑।</p>
<p class="Shloka">अ॒स्मान्विश्वा॑ अ॒भिष्ट॑यः॥ ४<span class="rvts2">.</span>०३१<span class="rvts2">.</span>१०</p>
<p class="Shloka">अ॒स्माँ इ॒हा वृ॑णीष्व स॒ख्याय॑ स्व॒स्तये॑।</p>
<p class="Shloka">म॒हो रा॒ये दि॒वित्म॑ते॥ ४<span class="rvts2">.</span>०३१<span class="rvts2">.</span>११</p>
<p class="Shloka">अ॒स्माँ अ॑विड्ढि वि॒श्वहेन्द्र॑ रा॒या परी॑णसा।</p>
<p class="Shloka">अ॒स्मान्विश्वा॑भिरू॒तिभि॑॥ ४<span class="rvts2">.</span>०३१<span class="rvts2">.</span>१२</p>
<p class="Shloka">अ॒स्मभ्यं॒ ताँ अपा॑ वृधि व्र॒जाँ अस्ते॑व॒ गोम॑तः।</p>
<p class="Shloka">नवा॑भिरिन्द्रो॒तिभि॑॥ ४<span class="rvts2">.</span>०३१<span class="rvts2">.</span>१३</p>
<p class="Shloka">अ॒स्माकं॑ धृष्णु॒या रथो॑ द्यु॒माँ इ॒न्द्रान॑पच्युतः।</p>
<p class="Shloka">ग॒व्युर॑श्व॒युरी॑यते॥ ४<span class="rvts2">.</span>०३१<span class="rvts2">.</span>१४</p>
<p class="Shloka">अ॒स्माक॑मुत्त॒मं कृ॑धि॒ श्रवो॑ दे॒वेषु॑ सूर्य।</p>
<p class="Shloka">वर्षि॑ष्ठं॒ द्यामि॑वो॒परि॑॥ ४<span class="rvts2">.</span>०३१<span class="rvts2">.</span>१५</p>
<p class="Sub-Heading">सूक्त</p>
<p class="Shloka">आ तू न॑ इन्द्र वृत्रहन्न॒स्माक॑म॒र्धमा ग॑हि।</p>
<p class="Shloka">म॒हान्म॒हीभि॑रू॒तिभि॑॥ ४<span class="rvts2">.</span>०३२<span class="rvts2">.</span>०१</p>
<p class="Shloka">भृमि॑श्चिद्घासि॒ तूतु॑जि॒रा चि॑त्र चि॒त्रिणी॒ष्वा।</p>
<p class="Shloka">चि॒त्रं कृ॑णोष्यू॒तये॑॥ ४<span class="rvts2">.</span>०३२<span class="rvts2">.</span>०२</p>
<p class="Shloka">द॒भ्रेभि॑श्चि॒च्छशी॑यांसं॒ हंसि॒ व्राध॑न्त॒मोज॑सा।</p>
<p class="Shloka">सखि॑भि॒र्ये त्वे सचा॑॥ ४<span class="rvts2">.</span>०३२<span class="rvts2">.</span>०३</p>
<p class="Shloka">व॒यमि॑न्द्र॒ त्वे सचा॑ व॒यं त्वा॒भि नो॑नुमः।</p>
<p class="Shloka">अ॒स्माँअ॑स्माँ॒ इदुद॑व॥ ४<span class="rvts2">.</span>०३२<span class="rvts2">.</span>०४</p>
<p class="Shloka">स न॑श्चि॒त्राभि॑रद्रिवोऽनव॒द्याभि॑रू॒तिभि॑।</p>
<p class="Shloka">अना॑धृष्टाभि॒रा ग॑हि॥ ४<span class="rvts2">.</span>०३२<span class="rvts2">.</span>०५</p>
<p class="Shloka">भू॒यामो॒ षु त्वाव॑त॒ सखा॑य इन्द्र॒ गोम॑तः।</p>
<p class="Shloka">युजो॒ वाजा॑य॒ घृष्व॑ये॥ ४<span class="rvts2">.</span>०३२<span class="rvts2">.</span>०६</p>
<p class="Shloka">त्वं ह्येक॒ ईशि॑ष॒ इन्द्र॒ वाज॑स्य॒ गोम॑तः।</p>
<p class="Shloka">स नो॑ यन्धि म॒हीमिष॑म्॥ ४<span class="rvts2">.</span>०३२<span class="rvts2">.</span>०७</p>
<p class="Shloka">न त्वा॑ वरन्ते अ॒न्यथा॒ यद्दित्स॑सि स्तु॒तो म॒घम्।</p>
<p class="Shloka">स्तो॒तृभ्य॑ इन्द्र गिर्वणः॥ ४<span class="rvts2">.</span>०३२<span class="rvts2">.</span>०८</p>
<p class="Shloka">अ॒भि त्वा॒ गोत॑मा गि॒रानू॑षत॒ प्र दा॒वने॑।</p>
<p class="Shloka">इन्द्र॒ वाजा॑य॒ घृष्व॑ये॥ ४<span class="rvts2">.</span>०३२<span class="rvts2">.</span>०९</p>
<p class="Shloka">प्र ते॑ वोचाम वी॒र्या॒३ या म॑न्दसा॒न आरु॑जः।</p>
<p class="Shloka">पुरो॒ दासी॑र॒भीत्य॑॥ ४<span class="rvts2">.</span>०३२<span class="rvts2">.</span>१०</p>
<p class="Shloka">ता ते॑ गृणन्ति वे॒धसो॒ यानि॑ च॒कर्थ॒ पौंस्या॑।</p>
<p class="Shloka">सु॒तेष्वि॑न्द्र गिर्वणः॥ ४<span class="rvts2">.</span>०३२<span class="rvts2">.</span>११</p>
<p class="Shloka">अवी॑वृधन्त॒ गोत॑मा॒ इन्द्र॒ त्वे स्तोम॑वाहसः।</p>
<p class="Shloka">ऐषु॑ धा वी॒रव॒द्यश॑॥ ४<span class="rvts2">.</span>०३२<span class="rvts2">.</span>१२</p>
<p class="Shloka">यच्चि॒द्धि शश्व॑ता॒मसीन्द्र॒ साधा॑रण॒स्त्वम्।</p>
<p class="Shloka">तं त्वा॑ व॒यं ह॑वामहे॥ ४<span class="rvts2">.</span>०३२<span class="rvts2">.</span>१३</p>
<p class="Shloka">अ॒र्वा॒ची॒नो व॑सो भवा॒स्मे सु म॒त्स्वान्ध॑सः।</p>
<p class="Shloka">सोमा॑नामिन्द्र सोमपाः॥ ४<span class="rvts2">.</span>०३२<span class="rvts2">.</span>१४</p>
<p class="Shloka">अ॒स्माकं॑ त्वा मती॒नामा स्तोम॑ इन्द्र यच्छतु।</p>
<p class="Shloka">अ॒र्वागा व॑र्तया॒ हरी॑॥ ४<span class="rvts2">.</span>०३२<span class="rvts2">.</span>१५</p>
<p class="Shloka">पु॒रो॒ळाशं॑ च नो॒ घसो॑ जो॒षया॑से॒ गिर॑श्च नः।</p>
<p class="Shloka">व॒धू॒युरि॑व॒ योष॑णाम्॥ ४<span class="rvts2">.</span>०३२<span class="rvts2">.</span>१६</p>
<p class="Shloka">स॒हस्रं॒ व्यती॑नां यु॒क्ताना॒मिन्द्र॑मीमहे।</p>
<p class="Shloka">श॒तं सोम॑स्य खा॒र्य॑॥ ४<span class="rvts2">.</span>०३२<span class="rvts2">.</span>१७</p>
<p class="Shloka">स॒हस्रा॑ ते श॒ता व॒यं गवा॒मा च्या॑वयामसि।</p>
<p class="Shloka">अ॒स्म॒त्रा राध॑ एतु ते॥ ४<span class="rvts2">.</span>०३२<span class="rvts2">.</span>१८</p>
<p class="Shloka">दश॑ ते क॒लशा॑नां॒ हिर॑ण्यानामधीमहि।</p>
<p class="Shloka">भू॒रि॒दा अ॑सि वृत्रहन्॥ ४<span class="rvts2">.</span>०३२<span class="rvts2">.</span>१९</p>
<p class="Shloka">भूरि॑दा॒ भूरि॑ देहि नो॒ मा द॒भ्रं भूर्या भ॑र।</p>
<p class="Shloka">भूरि॒ घेदि॑न्द्र दित्ससि॥ ४<span class="rvts2">.</span>०३२<span class="rvts2">.</span>२०</p>
<p class="Shloka">भू॒रि॒दा ह्यसि॑ श्रु॒तः पु॑रु॒त्रा शू॑र वृत्रहन्।</p>
<p class="Shloka">आ नो॑ भजस्व॒ राध॑सि॥ ४<span class="rvts2">.</span>०३२<span class="rvts2">.</span>२१</p>
<p class="Shloka">प्र ते॑ ब॒भ्रू वि॑चक्षण॒ शंसा॑मि गोषणो नपात्।</p>
<p class="Shloka">माभ्यां॒ गा अनु॑ शिश्रथः॥ ४<span class="rvts2">.</span>०३२<span class="rvts2">.</span>२२</p>
<p class="Shloka">क॒नी॒न॒केव॑ विद्र॒धे नवे॑ द्रुप॒दे अ॑र्भ॒के।</p>
<p class="Shloka">ब॒भ्रू यामे॑षु शोभेते॥ ४<span class="rvts2">.</span>०३२<span class="rvts2">.</span>२३</p>
<p class="Shloka">अरं॑ म उ॒स्रया॒म्णेऽर॒मनु॑स्रयाम्णे।</p>
<p class="Shloka">ब॒भ्रू यामे॑ष्व॒स्रिधा॑॥ ४<span class="rvts2">.</span>०३२<span class="rvts2">.</span>२४</p>
<p class="Sub-Heading">सूक्त</p>
<p class="Shloka">प्र ऋ॒भुभ्यो॑ दू॒तमि॑व॒ वाच॑मिष्य उप॒स्तिरे॒ श्वैत॑रीं धे॒नुमी॑ळे।</p>
<p class="Shloka">ये वात॑जूतास्त॒रणि॑भि॒रेवै॒ परि॒ द्यां स॒द्यो अ॒पसो॑ बभू॒वुः॥ ४<span class="rvts2">.</span>०३३<span class="rvts2">.</span>०१</p>
<p class="Shloka">य॒दार॒मक्र॑न्नृ॒भव॑ पि॒तृभ्यां॒ परि॑विष्टी वे॒षणा॑ दं॒सना॑भिः।</p>
<p class="Shloka">आदिद्दे॒वाना॒मुप॑ स॒ख्यमा॑य॒न्धीरा॑सः पु॒ष्टिम॑वहन्म॒नायै॑॥ ४<span class="rvts2">.</span>०३३<span class="rvts2">.</span>०२</p>
<p class="Shloka">पुन॒र्ये च॒क्रुः पि॒तरा॒ युवा॑ना॒ सना॒ यूपे॑व जर॒णा शया॑ना।</p>
<p class="Shloka">ते वाजो॒ विभ्वाँ॑ ऋ॒भुरिन्द्र॑वन्तो॒ मधु॑प्सरसो नोऽवन्तु य॒ज्ञम्॥ ४<span class="rvts2">.</span>०३३<span class="rvts2">.</span>०३</p>
<p class="Shloka">यत्सं॒वत्स॑मृ॒भवो॒ गामर॑क्ष॒न्यत्सं॒वत्स॑मृ॒भवो॒ मा अपिं॑शन्।</p>
<p class="Shloka">यत्सं॒वत्स॒मभ॑र॒न्भासो॑ अस्या॒स्ताभि॒ शमी॑भिरमृत॒त्वमा॑शुः॥ ४<span class="rvts2">.</span>०३३<span class="rvts2">.</span>०४</p>
<p class="Shloka">ज्ये॒ष्ठ आ॑ह चम॒सा द्वा क॒रेति॒ कनी॑या॒न्त्रीन्कृ॑णवा॒मेत्या॑ह।</p>
<p class="Shloka">क॒नि॒ष्ठ आ॑ह च॒तुर॑स्क॒रेति॒ त्वष्ट॑ ऋभव॒स्तत्प॑नय॒द्वचो॑ वः॥ ४<span class="rvts2">.</span>०३३<span class="rvts2">.</span>०५</p>
<p class="Shloka">स॒त्यमू॑चु॒र्नर॑ ए॒वा हि च॒क्रुरनु॑ स्व॒धामृ॒भवो॑ जग्मुरे॒ताम्।</p>
<p class="Shloka">वि॒भ्राज॑मानाँश्चम॒साँ अहे॒वावे॑न॒त्त्वष्टा॑ च॒तुरो॑ ददृ॒श्वान्॥ ४<span class="rvts2">.</span>०३३<span class="rvts2">.</span>०६</p>
<p class="Shloka">द्वाद॑श॒ द्यून्यदगो॑ह्यस्याति॒थ्ये रण॑न्नृ॒भव॑ स॒सन्त॑।</p>
<p class="Shloka">सु॒क्षेत्रा॑कृण्व॒न्नन॑यन्त॒ सिन्धू॒न्धन्वाति॑ष्ठ॒न्नोष॑धीर्नि॒म्नमाप॑॥ ४<span class="rvts2">.</span>०३३<span class="rvts2">.</span>०७</p>
<p class="Shloka">रथं॒ ये च॒क्रुः सु॒वृतं॑ नरे॒ष्ठां ये धे॒नुं वि॑श्व॒जुवं॑ वि॒श्वरू॑पाम्।</p>
<p class="Shloka">त आ त॑क्षन्त्वृ॒भवो॑ र॒यिं न॒ स्वव॑स॒ स्वप॑सः सु॒हस्ता॑॥ ४<span class="rvts2">.</span>०३३<span class="rvts2">.</span>०८</p>
<p class="Shloka">अपो॒ ह्ये॑षा॒मजु॑षन्त दे॒वा अ॒भि क्रत्वा॒ मन॑सा॒ दीध्या॑नाः।</p>
<p class="Shloka">वाजो॑ दे॒वाना॑मभवत्सु॒कर्मेन्द्र॑स्य ऋभु॒क्षा वरु॑णस्य॒ विभ्वा॑॥ ४<span class="rvts2">.</span>०३३<span class="rvts2">.</span>०९</p>
<p class="Shloka">ये हरी॑ मे॒धयो॒क्था मद॑न्त॒ इन्द्रा॑य च॒क्रुः सु॒युजा॒ ये अश्वा॑।</p>
<p class="Shloka">ते रा॒यस्पोषं॒ द्रवि॑णान्य॒स्मे ध॒त्त ऋ॑भवः क्षेम॒यन्तो॒ न मि॒त्रम्॥ ४<span class="rvts2">.</span>०३३<span class="rvts2">.</span>१०</p>
<p class="Shloka">इ॒दाह्न॑ पी॒तिमु॒त वो॒ मदं॑ धु॒र्न ऋ॒ते श्रा॒न्तस्य॑ स॒ख्याय॑ दे॒वाः।</p>
<p class="Shloka">ते नू॒नम॒स्मे ऋ॑भवो॒ वसू॑नि तृ॒तीये॑ अ॒स्मिन्सव॑ने दधात॥ ४<span class="rvts2">.</span>०३३<span class="rvts2">.</span>११</p>
<p class="Sub-Heading">सूक्त</p>
<p class="Shloka">ऋ॒भुर्विभ्वा॒ वाज॒ इन्द्रो॑ नो॒ अच्छे॒मं य॒ज्ञं र॑त्न॒धेयोप॑ यात।</p>
<p class="Shloka">इ॒दा हि वो॑ धि॒षणा॑ दे॒व्यह्ना॒मधा॑त्पी॒तिं सं मदा॑ अग्मता वः॥ ४<span class="rvts2">.</span>०३४<span class="rvts2">.</span>०१</p>
<p class="Shloka">वि॒दा॒नासो॒ जन्म॑नो वाजरत्ना उ॒त ऋ॒तुभि॑रृभवो मादयध्वम्।</p>
<p class="Shloka">सं वो॒ मदा॒ अग्म॑त॒ सं पुरं॑धिः सु॒वीरा॑म॒स्मे र॒यिमेर॑यध्वम्॥ ४<span class="rvts2">.</span>०३४<span class="rvts2">.</span>०२</p>
<p class="Shloka">अ॒यं वो॑ य॒ज्ञ ऋ॑भवोऽकारि॒ यमा म॑नु॒ष्वत्प्र॒दिवो॑ दधि॒ध्वे।</p>
<p class="Shloka">प्र वोऽच्छा॑ जुजुषा॒णासो॑ अस्थु॒रभू॑त॒ विश्वे॑ अग्रि॒योत वा॑जाः॥ ४<span class="rvts2">.</span>०३४<span class="rvts2">.</span>०३</p>
<p class="Shloka">अभू॑दु वो विध॒ते र॑त्न॒धेय॑मि॒दा न॑रो दा॒शुषे॒ मर्त्या॑य।</p>
<p class="Shloka">पिब॑त वाजा ऋभवो द॒दे वो॒ महि॑ तृ॒तीयं॒ सव॑नं॒ मदा॑य॥ ४<span class="rvts2">.</span>०३४<span class="rvts2">.</span>०४</p>
<p class="Shloka">आ वा॑जा या॒तोप॑ न ऋभुक्षा म॒हो न॑रो॒ द्रवि॑णसो गृणा॒नाः।</p>
<p class="Shloka">आ व॑ पी॒तयो॑ऽभिपि॒त्वे अह्ना॑मि॒मा अस्तं॑ नव॒स्व॑ इव ग्मन्॥ ४<span class="rvts2">.</span>०३४<span class="rvts2">.</span>०५</p>
<p class="Shloka">आ न॑पातः शवसो यात॒नोपे॒मं य॒ज्ञं नम॑सा हू॒यमा॑नाः।</p>
<p class="Shloka">स॒जोष॑सः सूरयो॒ यस्य॑ च॒ स्थ मध्व॑ पात रत्न॒धा इन्द्र॑वन्तः॥ ४<span class="rvts2">.</span>०३४<span class="rvts2">.</span>०६</p>
<p class="Shloka">स॒जोषा॑ इन्द्र॒ वरु॑णेन॒ सोमं॑ स॒जोषा॑ पाहि गिर्वणो म॒रुद्भि॑।</p>
<p class="Shloka">अ॒ग्रे॒पाभि॑रृतु॒पाभि॑ स॒जोषा॒ ग्नास्पत्नी॑भी रत्न॒धाभि॑ स॒जोषा॑॥ ४<span class="rvts2">.</span>०३४<span class="rvts2">.</span>०७</p>
<p class="Shloka">स॒जोष॑स आदि॒त्यैर्मा॑दयध्वं स॒जोष॑स ऋभव॒ पर्व॑तेभिः।</p>
<p class="Shloka">स॒जोष॑सो॒ दैव्ये॑ना सवि॒त्रा स॒जोष॑स॒ सिन्धु॑भी रत्न॒धेभि॑॥ ४<span class="rvts2">.</span>०३४<span class="rvts2">.</span>०८</p>
<p class="Shloka">ये अ॒श्विना॒ ये पि॒तरा॒ य ऊ॒ती धे॒नुं त॑त॒क्षुरृ॒भवो॒ ये अश्वा॑।</p>
<p class="Shloka">ये अंस॑त्रा॒ य ऋध॒ग्रोद॑सी॒ ये विभ्वो॒ नर॑ स्वप॒त्यानि॑ च॒क्रुः॥ ४<span class="rvts2">.</span>०३४<span class="rvts2">.</span>०९</p>
<p class="Shloka">ये गोम॑न्तं॒ वाज॑वन्तं सु॒वीरं॑ र॒यिं ध॒त्थ वसु॑मन्तं पुरु॒क्षुम्।</p>
<p class="Shloka">ते अ॑ग्रे॒पा ऋ॑भवो मन्दसा॒ना अ॒स्मे ध॑त्त॒ ये च॑ रा॒तिं गृ॒णन्ति॑॥ ४<span class="rvts2">.</span>०३४<span class="rvts2">.</span>१०</p>
<p class="Shloka">नापा॑भूत॒ न वो॑ऽतीतृषा॒मानि॑शस्ता ऋभवो य॒ज्ञे अ॒स्मिन्।</p>
<p class="Shloka">समिन्द्रे॑ण॒ मद॑थ॒ सं म॒रुद्भि॒ सं राज॑भी रत्न॒धेया॑य देवाः॥ ४<span class="rvts2">.</span>०३४<span class="rvts2">.</span>११</p>
<p class="Sub-Heading">सूक्त</p>
<p class="Shloka">इ॒होप॑ यात शवसो नपात॒ सौध॑न्वना ऋभवो॒ माप॑ भूत।</p>
<p class="Shloka">अ॒स्मिन्हि व॒ सव॑ने रत्न॒धेयं॒ गम॒न्त्विन्द्र॒मनु॑ वो॒ मदा॑सः॥ ४<span class="rvts2">.</span>०३५<span class="rvts2">.</span>०१</p>
<p class="Shloka">आग॑न्नृभू॒णामि॒ह र॑त्न॒धेय॒मभू॒त्सोम॑स्य॒ सुषु॑तस्य पी॒तिः।</p>
<p class="Shloka">सु॒कृ॒त्यया॒ यत्स्व॑प॒स्यया॑ चँ॒ एकं॑ विच॒क्र च॑म॒सं च॑तु॒र्धा॥ ४<span class="rvts2">.</span>०३५<span class="rvts2">.</span>०२</p>
<p class="Shloka">व्य॑कृणोत चम॒सं च॑तु॒र्धा सखे॒ वि शि॒क्षेत्य॑ब्रवीत।</p>
<p class="Shloka">अथै॑त वाजा अ॒मृत॑स्य॒ पन्थां॑ ग॒णं दे॒वाना॑मृभवः सुहस्ताः॥ ४<span class="rvts2">.</span>०३५<span class="rvts2">.</span>०३</p>
<p class="Shloka">कि॒म्मय॑ स्विच्चम॒स ए॒ष आ॑स॒ यं काव्ये॑न च॒तुरो॑ विच॒क्र।</p>
<p class="Shloka">अथा॑ सुनुध्वं॒ सव॑नं॒ मदा॑य पा॒त ऋ॑भवो॒ मधु॑नः सो॒म्यस्य॑॥ ४<span class="rvts2">.</span>०३५<span class="rvts2">.</span>०४</p>
<p class="Shloka">शच्या॑कर्त पि॒तरा॒ युवा॑ना॒ शच्या॑कर्त चम॒सं दे॑व॒पान॑म्।</p>
<p class="Shloka">शच्या॒ हरी॒ धनु॑तरावतष्टेन्द्र॒वाहा॑वृभवो वाजरत्नाः॥ ४<span class="rvts2">.</span>०३५<span class="rvts2">.</span>०५</p>
<p class="Shloka">यो व॑ सु॒नोत्य॑भिपि॒त्वे अह्नां॑ ती॒व्रं वा॑जास॒ सव॑नं॒ मदा॑य।</p>
<p class="Shloka">तस्मै॑ र॒यिमृ॑भव॒ सर्व॑वीर॒मा त॑क्षत वृषणो मन्दसा॒नाः॥ ४<span class="rvts2">.</span>०३५<span class="rvts2">.</span>०६</p>
<p class="Shloka">प्रा॒तः सु॒तम॑पिबो हर्यश्व॒ माध्यं॑दिनं॒ सव॑नं॒ केव॑लं ते।</p>
<p class="Shloka">समृ॒भुभि॑ पिबस्व रत्न॒धेभि॒ सखीँ॒र्याँ इ॑न्द्र चकृ॒षे सु॑कृ॒त्या॥ ४<span class="rvts2">.</span>०३५<span class="rvts2">.</span>०७</p>
<p class="Shloka">ये दे॒वासो॒ अभ॑वता सुकृ॒त्या श्ये॒ना इ॒वेदधि॑ दि॒वि नि॑षे॒द।</p>
<p class="Shloka">ते रत्नं॑ धात शवसो नपात॒ सौध॑न्वना॒ अभ॑वता॒मृता॑सः॥ ४<span class="rvts2">.</span>०३५<span class="rvts2">.</span>०८</p>
<p class="Shloka">यत्तृ॒तीयं॒ सव॑नं रत्न॒धेय॒मकृ॑णुध्वं स्वप॒स्या सु॑हस्ताः।</p>
<p class="Shloka">तदृ॑भव॒ परि॑षिक्तं व ए॒तत्सं मदे॑भिरिन्द्रि॒येभि॑ पिबध्वम्॥ ४<span class="rvts2">.</span>०३५<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अ॒न॒श्वो जा॒तो अ॑नभी॒शुरु॒क्थ्यो॒३ रथ॑स्त्रिच॒क्रः परि॑ वर्तते॒ रज॑।</p>
<p class="Shloka">म॒हत्तद्वो॑ दे॒व्य॑स्य प्र॒वाच॑नं॒ द्यामृ॑भवः पृथि॒वीं यच्च॒ पुष्य॑थ॥ ४<span class="rvts2">.</span>०३६<span class="rvts2">.</span>०१</p>
<p class="Shloka">रथं॒ ये च॒क्रुः सु॒वृतं॑ सु॒चेत॒सोऽवि॑ह्वरन्तं॒ मन॑स॒स्परि॒ ध्यया॑।</p>
<p class="Shloka">ताँ ऊ॒ न्व१स्य सव॑नस्य पी॒तय॒ आ वो॑ वाजा ऋभवो वेदयामसि॥ ४<span class="rvts2">.</span>०३६<span class="rvts2">.</span>०२</p>
<p class="Shloka">तद्वो॑ वाजा ऋभवः सुप्रवाच॒नं दे॒वेषु॑ विभ्वो अभवन्महित्व॒नम्।</p>
<p class="Shloka">जिव्री॒ यत्सन्ता॑ पि॒तरा॑ सना॒जुरा॒ पुन॒र्युवा॑ना च॒रथा॑य॒ तक्ष॑थ॥ ४<span class="rvts2">.</span>०३६<span class="rvts2">.</span>०३</p>
<p class="Shloka">एकं॒ वि च॑क्र चम॒सं चतु॑र्वयं॒ निश्चर्म॑णो॒ गाम॑रिणीत धी॒तिभि॑।</p>
<p class="Shloka">अथा॑ दे॒वेष्व॑मृत॒त्वमा॑नश श्रु॒ष्टी वा॑जा ऋभव॒स्तद्व॑ उ॒क्थ्य॑म्॥ ४<span class="rvts2">.</span>०३६<span class="rvts2">.</span>०४</p>
<p class="Shloka">ऋ॒भु॒तो र॒यिः प्र॑थ॒मश्र॑वस्तमो॒ वाज॑श्रुतासो॒ यमजी॑जन॒न्नर॑।</p>
<p class="Shloka">वि॒भ्व॒त॒ष्टो वि॒दथे॑षु प्र॒वाच्यो॒ यं दे॑वा॒सोऽव॑था॒ स विच॑र्षणिः॥ ४<span class="rvts2">.</span>०३६<span class="rvts2">.</span>०५</p>
<p class="Shloka">स वा॒ज्यर्वा॒ स ऋषि॑र्वच॒स्यया॒ स शूरो॒ अस्ता॒ पृत॑नासु दु॒ष्टर॑।</p>
<p class="Shloka">स रा॒यस्पोषं॒ स सु॒वीर्यं॑ दधे॒ यं वाजो॒ विभ्वाँ॑ ऋ॒भवो॒ यमावि॑षुः॥ ४<span class="rvts2">.</span>०३६<span class="rvts2">.</span>०६</p>
<p class="Shloka">श्रेष्ठं॑ व॒ पेशो॒ अधि॑ धायि दर्श॒तं स्तोमो॑ वाजा ऋभव॒स्तं जु॑जुष्टन।</p>
<p class="Shloka">धीरा॑सो॒ हि ष्ठा क॒वयो॑ विप॒श्चित॒स्तान्व॑ ए॒ना ब्रह्म॒णा वे॑दयामसि॥ ४<span class="rvts2">.</span>०३६<span class="rvts2">.</span>०७</p>
<p class="Shloka">यू॒यम॒स्मभ्यं॑ धि॒षणा॑भ्य॒स्परि॑ वि॒द्वांसो॒ विश्वा॒ नर्या॑णि॒ भोज॑ना।</p>
<p class="Shloka">द्यु॒मन्तं॒ वाजं॒ वृष॑शुष्ममुत्त॒ममा नो॑ र॒यिमृ॑भवस्तक्ष॒ता वय॑॥ ४<span class="rvts2">.</span>०३६<span class="rvts2">.</span>०८</p>
<p class="Shloka">इ॒ह प्र॒जामि॒ह र॒यिं ररा॑णा इ॒ह श्रवो॑ वी॒रव॑त्तक्षता नः।</p>
<p class="Shloka">येन॑ व॒यं चि॒तये॒मात्य॒न्यान्तं वाजं॑ चि॒त्रमृ॑भवो ददा नः॥ ४<span class="rvts2">.</span>०३६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">उप॑ नो वाजा अध्व॒रमृ॑भुक्षा॒ देवा॑ या॒त प॒थिभि॑र्देव॒यानै॑।</p>
<p class="Shloka">यथा॑ य॒ज्ञं मनु॑षो वि॒क्ष्वा॒३सु द॑धि॒ध्वे र॑ण्वाः सु॒दिने॒ष्वह्ना॑म्॥ ४<span class="rvts2">.</span>०३७<span class="rvts2">.</span>०१</p>
<p class="Shloka">ते वो॑ हृ॒दे मन॑से सन्तु य॒ज्ञा जुष्टा॑सो अ॒द्य घृ॒तनि॑र्णिजो गुः।</p>
<p class="Shloka">प्र व॑ सु॒तासो॑ हरयन्त पू॒र्णाः क्रत्वे॒ दक्षा॑य हर्षयन्त पी॒ताः॥ ४<span class="rvts2">.</span>०३७<span class="rvts2">.</span>०२</p>
<p class="Shloka">त्र्यु॒दा॒यं दे॒वहि॑तं॒ यथा॑ व॒ स्तोमो॑ वाजा ऋभुक्षणो द॒दे व॑।</p>
<p class="Shloka">जु॒ह्वे म॑नु॒ष्वदुप॑रासु वि॒क्षु यु॒ष्मे सचा॑ बृ॒हद्दि॑वेषु॒ सोम॑म्॥ ४<span class="rvts2">.</span>०३७<span class="rvts2">.</span>०३</p>
<p class="Shloka">पीवो॑अश्वाः शु॒चद्र॑था॒ हि भू॒ताय॑शिप्रा वाजिनः सुनि॒ष्काः।</p>
<p class="Shloka">इन्द्र॑स्य सूनो शवसो नपा॒तोऽनु॑ वश्चेत्यग्रि॒यं मदा॑य॥ ४<span class="rvts2">.</span>०३७<span class="rvts2">.</span>०४</p>
<p class="Shloka">ऋ॒भुमृ॑भुक्षणो र॒यिं वाजे॑ वा॒जिन्त॑मं॒ युज॑म्।</p>
<p class="Shloka">इन्द्र॑स्वन्तं हवामहे सदा॒सात॑मम॒श्विन॑म्॥ ४<span class="rvts2">.</span>०३७<span class="rvts2">.</span>०५</p>
<p class="Shloka">सेदृ॑भवो॒ यमव॑थ यू॒यमिन्द्र॑श्च॒ मर्त्य॑म्।</p>
<p class="Shloka">स धी॒भिर॑स्तु॒ सनि॑ता मे॒धसा॑ता॒ सो अर्व॑ता॥ ४<span class="rvts2">.</span>०३७<span class="rvts2">.</span>०६</p>
<p class="Shloka">वि नो॑ वाजा ऋभुक्षणः प॒थश्चि॑तन॒ यष्ट॑वे।</p>
<p class="Shloka">अ॒स्मभ्यं॑ सूरयः स्तु॒ता विश्वा॒ आशा॑स्तरी॒षणि॑॥ ४<span class="rvts2">.</span>०३७<span class="rvts2">.</span>०७</p>
<p class="Shloka">तं नो॑ वाजा ऋभुक्षण॒ इन्द्र॒ नास॑त्या र॒यिम्।</p>
<p class="Shloka">समश्वं॑ चर्ष॒णिभ्य॒ आ पु॒रु श॑स्त म॒घत्त॑ये॥ ४<span class="rvts2">.</span>०३७<span class="rvts2">.</span>०८</p>
<p class="Sub-Heading">सूक्त</p>
<p class="Shloka">उ॒तो हि वां॑ दा॒त्रा सन्ति॒ पूर्वा॒ या पू॒रुभ्य॑स्त्र॒सद॑स्युर्नितो॒शे।</p>
<p class="Shloka">क्षे॒त्रा॒सां द॑दथुरुर्वरा॒सां घ॒नं दस्यु॑भ्यो अ॒भिभू॑तिमु॒ग्रम्॥ ४<span class="rvts2">.</span>०३८<span class="rvts2">.</span>०१</p>
<p class="Shloka">उ॒त वा॒जिनं॑ पुरुनि॒ष्षिध्वा॑नं दधि॒क्रामु॑ ददथुर्वि॒श्वकृ॑ष्टिम्।</p>
<p class="Shloka">ऋ॒जि॒प्यं श्ये॒नं प्रु॑षि॒तप्सु॑मा॒शुं च॒र्कृत्य॑म॒र्यो नृ॒पतिं॒ न शूर॑म्॥ ४<span class="rvts2">.</span>०३८<span class="rvts2">.</span>०२</p>
<p class="Shloka">यं सी॒मनु॑ प्र॒वते॑व॒ द्रव॑न्तं॒ विश्व॑ पू॒रुर्मद॑ति॒ हर्ष॑माणः।</p>
<p class="Shloka">प॒ड्भिर्गृध्य॑न्तं मेध॒युं न शूरं॑ रथ॒तुरं॒ वात॑मिव॒ ध्रज॑न्तम्॥ ४<span class="rvts2">.</span>०३८<span class="rvts2">.</span>०३</p>
<p class="Shloka">यः स्मा॑रुन्धा॒नो गध्या॑ स॒मत्सु॒ सनु॑तर॒श्चर॑ति॒ गोषु॒ गच्छ॑न्।</p>
<p class="Shloka">आ॒विरृ॑जीको वि॒दथा॑ नि॒चिक्य॑त्ति॒रो अ॑र॒तिं पर्याप॑ आ॒योः॥ ४<span class="rvts2">.</span>०३८<span class="rvts2">.</span>०४</p>
<p class="Shloka">उ॒त स्मै॑नं वस्त्र॒मथिं॒ न ता॒युमनु॑ क्रोशन्ति क्षि॒तयो॒ भरे॑षु।</p>
<p class="Shloka">नी॒चाय॑मानं॒ जसु॑रिं॒ न श्ये॒नं श्रव॒श्चाच्छा॑ पशु॒मच्च॑ यू॒थम्॥ ४<span class="rvts2">.</span>०३८<span class="rvts2">.</span>०५</p>
<p class="Shloka">उ॒त स्मा॑सु प्रथ॒मः स॑रि॒ष्यन्नि वे॑वेति॒ श्रेणि॑भी॒ रथा॑नाम्।</p>
<p class="Shloka">स्रजं॑ कृण्वा॒नो जन्यो॒ न शुभ्वा॑ रे॒णुं रेरि॑हत्कि॒रणं॑ दद॒श्वान्॥ ४<span class="rvts2">.</span>०३८<span class="rvts2">.</span>०६</p>
<p class="Shloka">उ॒त स्य वा॒जी सहु॑रिरृ॒तावा॒ शुश्रू॑षमाणस्त॒न्वा॑ सम॒र्ये।</p>
<p class="Shloka">तुरं॑ य॒तीषु॑ तु॒रय॑न्नृजि॒प्योऽधि॑ भ्रु॒वोः कि॑रते रे॒णुमृ॒ञ्जन्॥ ४<span class="rvts2">.</span>०३८<span class="rvts2">.</span>०७</p>
<p class="Shloka">उ॒त स्मा॑स्य तन्य॒तोरि॑व॒ द्योरृ॑घाय॒तो अ॑भि॒युजो॑ भयन्ते।</p>
<p class="Shloka">य॒दा स॒हस्र॑म॒भि षी॒मयो॑धीद्दु॒र्वर्तु॑ स्मा भवति भी॒म ऋ॒ञ्जन्॥ ४<span class="rvts2">.</span>०३८<span class="rvts2">.</span>०८</p>
<p class="Shloka">उ॒त स्मा॑स्य पनयन्ति॒ जना॑ जू॒तिं कृ॑ष्टि॒प्रो अ॒भिभू॑तिमा॒शोः।</p>
<p class="Shloka">उ॒तैन॑माहुः समि॒थे वि॒यन्त॒ परा॑ दधि॒क्रा अ॑सरत्स॒हस्रै॑॥ ४<span class="rvts2">.</span>०३८<span class="rvts2">.</span>०९</p>
<p class="Shloka">आ द॑धि॒क्राः शव॑सा॒ पञ्च॑ कृ॒ष्टीः सूर्य॑ इव॒ ज्योति॑षा॒पस्त॑तान।</p>
<p class="Shloka">स॒ह॒स्र॒साः श॑त॒सा वा॒ज्यर्वा॑ पृ॒णक्तु॒ मध्वा॒ समि॒मा वचां॑सि॥ ४<span class="rvts2">.</span>०३८<span class="rvts2">.</span>१०</p>
<p class="Sub-Heading">सूक्त</p>
<p class="Shloka">आ॒शुं द॑धि॒क्रां तमु॒ नु ष्ट॑वाम दि॒वस्पृ॑थि॒व्या उ॒त च॑र्किराम।</p>
<p class="Shloka">उ॒च्छन्ती॒र्मामु॒षस॑ सूदय॒न्त्वति॒ विश्वा॑नि दुरि॒तानि॑ पर्षन्॥ ४<span class="rvts2">.</span>०३९<span class="rvts2">.</span>०१</p>
<p class="Shloka">म॒हश्च॑र्क॒र्म्यर्व॑तः क्रतु॒प्रा द॑धि॒क्राव्ण॑ पुरु॒वार॑स्य॒ वृष्ण॑।</p>
<p class="Shloka">यं पू॒रुभ्यो॑ दीदि॒वांसं॒ नाग्निं द॒दथु॑र्मित्रावरुणा॒ ततु॑रिम्॥ ४<span class="rvts2">.</span>०३९<span class="rvts2">.</span>०२</p>
<p class="Shloka">यो अश्व॑स्य दधि॒क्राव्णो॒ अका॑री॒त्समि॑द्धे अ॒ग्ना उ॒षसो॒ व्यु॑ष्टौ।</p>
<p class="Shloka">अना॑गसं॒ तमदि॑तिः कृणोतु॒ स मि॒त्रेण॒ वरु॑णेना स॒जोषा॑॥ ४<span class="rvts2">.</span>०३९<span class="rvts2">.</span>०३</p>
<p class="Shloka">द॒धि॒क्राव्ण॑ इ॒ष ऊ॒र्जो म॒हो यदम॑न्महि म॒रुतां॒ नाम॑ भ॒द्रम्।</p>
<p class="Shloka">स्व॒स्तये॒ वरु॑णं मि॒त्रम॒ग्निं हवा॑मह॒ इन्द्रं॒ वज्र॑बाहुम्॥ ४<span class="rvts2">.</span>०३९<span class="rvts2">.</span>०४</p>
<p class="Shloka">इन्द्र॑मि॒वेदु॒भये॒ वि ह्व॑यन्त उ॒दीरा॑णा य॒ज्ञमु॑पप्र॒यन्त॑।</p>
<p class="Shloka">द॒धि॒क्रामु॒ सूद॑नं॒ मर्त्या॑य द॒दथु॑र्मित्रावरुणा नो॒ अश्व॑म्॥ ४<span class="rvts2">.</span>०३९<span class="rvts2">.</span>०५</p>
<p class="Shloka">द॒धि॒क्राव्णो॑ अकारिषं जि॒ष्णोरश्व॑स्य वा॒जिन॑।</p>
<p class="Shloka">सु॒र॒भि नो॒ मुखा॑ कर॒त्प्र ण॒ आयूं॑षि तारिषत्॥ ४<span class="rvts2">.</span>०३९<span class="rvts2">.</span>०६</p>
<p class="Sub-Heading">सूक्त</p>
<p class="Shloka">द॒धि॒क्राव्ण॒ इदु॒ नु च॑र्किराम॒ विश्वा॒ इन्मामु॒षस॑ सूदयन्तु।</p>
<p class="Shloka">अ॒पाम॒ग्नेरु॒षस॒ सूर्य॑स्य॒ बृह॒स्पते॑राङ्गिर॒सस्य॑ जि॒ष्णोः॥ ४<span class="rvts2">.</span>०४०<span class="rvts2">.</span>०१</p>
<p class="Shloka">सत्वा॑ भरि॒षो ग॑वि॒षो दु॑वन्य॒सच्छ्र॑व॒स्यादि॒ष उ॒षस॑स्तुरण्य॒सत्।</p>
<p class="Shloka">स॒त्यो द्र॒वो द्र॑व॒रः प॑तंग॒रो द॑धि॒क्रावेष॒मूर्जं॒ स्व॑र्जनत्॥ ४<span class="rvts2">.</span>०४०<span class="rvts2">.</span>०२</p>
<p class="Shloka">उ॒त स्मा॑स्य॒ द्रव॑तस्तुरण्य॒तः प॒र्णं न वेरनु॑ वाति प्रग॒र्धिन॑।</p>
<p class="Shloka">श्ये॒नस्ये॑व॒ ध्रज॑तो अङ्क॒सं परि॑ दधि॒क्राव्ण॑ स॒होर्जा तरि॑त्रतः॥ ४<span class="rvts2">.</span>०४०<span class="rvts2">.</span>०३</p>
<p class="Shloka">उ॒त स्य वा॒जी क्षि॑प॒णिं तु॑रण्यति ग्री॒वायां॑ ब॒द्धो अ॑पिक॒क्ष आ॒सनि॑।</p>
<p class="Shloka">क्रतुं॑ दधि॒क्रा अनु॑ सं॒तवी॑त्वत्प॒थामङ्कां॒स्यन्वा॒पनी॑फणत्॥ ४<span class="rvts2">.</span>०४०<span class="rvts2">.</span>०४</p>
<p class="Shloka">हं॒सः शु॑चि॒षद्वसु॑रन्तरिक्ष॒सद्धोता॑ वेदि॒षदति॑थिर्दुरोण॒सत्।</p>
<p class="Shloka">नृ॒षद्व॑र॒सदृ॑त॒सद्व्यो॑म॒सद॒ब्जा गो॒जा ऋ॑त॒जा अ॑द्रि॒जा ऋ॒तम्॥ ४<span class="rvts2">.</span>०४०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इन्द्रा॒ को वां॑ वरुणा सु॒म्नमा॑प॒ स्तोमो॑ ह॒विष्माँ॑ अ॒मृतो॒ न होता॑।</p>
<p class="Shloka">यो वां॑ हृ॒दि क्रतु॑माँ अ॒स्मदु॒क्तः प॒स्पर्श॑दिन्द्रावरुणा॒ नम॑स्वान्॥ ४<span class="rvts2">.</span>०४१<span class="rvts2">.</span>०१</p>
<p class="Shloka">इन्द्रा॑ ह॒ यो वरु॑णा च॒क्र आ॒पी दे॒वौ मर्त॑ स॒ख्याय॒ प्रय॑स्वान्।</p>
<p class="Shloka">स ह॑न्ति वृ॒त्रा स॑मि॒थेषु॒ शत्रू॒नवो॑भिर्वा म॒हद्भि॒ स प्र शृ॑ण्वे॥ ४<span class="rvts2">.</span>०४१<span class="rvts2">.</span>०२</p>
<p class="Shloka">इन्द्रा॑ ह॒ रत्नं॒ वरु॑णा॒ धेष्ठे॒त्था नृभ्य॑ शशमा॒नेभ्य॒स्ता।</p>
<p class="Shloka">यदी॒ सखा॑या स॒ख्याय॒ सोमै॑ सु॒तेभि॑ सुप्र॒यसा॑ मा॒दयै॑ते॥ ४<span class="rvts2">.</span>०४१<span class="rvts2">.</span>०३</p>
<p class="Shloka">इन्द्रा॑ यु॒वं व॑रुणा दि॒द्युम॑स्मि॒न्नोजि॑ष्ठमुग्रा॒ नि व॑धिष्टं॒ वज्र॑म्।</p>
<p class="Shloka">यो नो॑ दु॒रेवो॑ वृ॒कति॑र्द॒भीति॒स्तस्मि॑न्मिमाथाम॒भिभू॒त्योज॑॥ ४<span class="rvts2">.</span>०४१<span class="rvts2">.</span>०४</p>
<p class="Shloka">इन्द्रा॑ यु॒वं व॑रुणा भू॒तम॒स्या धि॒यः प्रे॒तारा॑ वृष॒भेव॑ धे॒नोः।</p>
<p class="Shloka">सा नो॑ दुहीय॒द्यव॑सेव ग॒त्वी स॒हस्र॑धारा॒ पय॑सा म॒ही गौः॥ ४<span class="rvts2">.</span>०४१<span class="rvts2">.</span>०५</p>
<p class="Shloka">तो॒के हि॒ते तन॑य उ॒र्वरा॑सु॒ सूरो॒ दृशी॑के॒ वृष॑णश्च॒ पौंस्ये॑।</p>
<p class="Shloka">इन्द्रा॑ नो॒ अत्र॒ वरु॑णा स्याता॒मवो॑भिर्द॒स्मा परि॑तक्म्यायाम्॥ ४<span class="rvts2">.</span>०४१<span class="rvts2">.</span>०६</p>
<p class="Shloka">यु॒वामिद्ध्यव॑से पू॒र्व्याय॒ परि॒ प्रभू॑ती ग॒विष॑ स्वापी।</p>
<p class="Shloka">वृ॒णी॒महे॑ स॒ख्याय॑ प्रि॒याय॒ शूरा॒ मंहि॑ष्ठा पि॒तरे॑व श॒म्भू॥ ४<span class="rvts2">.</span>०४१<span class="rvts2">.</span>०७</p>
<p class="Shloka">ता वां॒ धियोऽव॑से वाज॒यन्ती॑रा॒जिं न ज॑ग्मुर्युव॒यूः सु॑दानू।</p>
<p class="Shloka">श्रि॒ये न गाव॒ उप॒ सोम॑मस्थु॒रिन्द्रं॒ गिरो॒ वरु॑णं मे मनी॒षाः॥ ४<span class="rvts2">.</span>०४१<span class="rvts2">.</span>०८</p>
<p class="Shloka">इ॒मा इन्द्रं॒ वरु॑णं मे मनी॒षा अग्म॒न्नुप॒ द्रवि॑णमि॒च्छमा॑नाः।</p>
<p class="Shloka">उपे॑मस्थुर्जो॒ष्टार॑ इव॒ वस्वो॑ र॒घ्वीरि॑व॒ श्रव॑सो॒ भिक्ष॑माणाः॥ ४<span class="rvts2">.</span>०४१<span class="rvts2">.</span>०९</p>
<p class="Shloka">अश्व्य॑स्य॒ त्मना॒ रथ्य॑स्य पु॒ष्टेर्नित्य॑स्य रा॒यः पत॑यः स्याम।</p>
<p class="Shloka">ता च॑क्रा॒णा ऊ॒तिभि॒र्नव्य॑सीभिरस्म॒त्रा रायो॑ नि॒युत॑ सचन्ताम्॥ ४<span class="rvts2">.</span>०४१<span class="rvts2">.</span>१०</p>
<p class="Shloka">आ नो॑ बृहन्ता बृह॒तीभि॑रू॒ती इन्द्र॑ या॒तं व॑रुण॒ वाज॑सातौ।</p>
<p class="Shloka">यद्दि॒द्यव॒ पृत॑नासु प्र॒क्रीळा॒न्तस्य॑ वां स्याम सनि॒तार॑ आ॒जेः॥ ४<span class="rvts2">.</span>०४१<span class="rvts2">.</span>११</p>
<p class="Sub-Heading">सूक्त</p>
<p class="Shloka">मम॑ द्वि॒ता रा॒ष्ट्रं क्ष॒त्रिय॑स्य वि॒श्वायो॒र्विश्वे॑ अ॒मृता॒ यथा॑ नः।</p>
<p class="Shloka">क्रतुं॑ सचन्ते॒ वरु॑णस्य दे॒वा राजा॑मि कृ॒ष्टेरु॑प॒मस्य॑ व॒व्रेः॥ ४<span class="rvts2">.</span>०४२<span class="rvts2">.</span>०१</p>
<p class="Shloka">अ॒हं राजा॒ वरु॑णो॒ मह्यं॒ तान्य॑सु॒र्या॑णि प्रथ॒मा धा॑रयन्त।</p>
<p class="Shloka">क्रतुं॑ सचन्ते॒ वरु॑णस्य दे॒वा राजा॑मि कृ॒ष्टेरु॑प॒मस्य॑ व॒व्रेः॥ ४<span class="rvts2">.</span>०४२<span class="rvts2">.</span>०२</p>
<p class="Shloka">अ॒हमिन्द्रो॒ वरु॑ण॒स्ते म॑हि॒त्वोर्वी ग॑भी॒रे रज॑सी सु॒मेके॑।</p>
<p class="Shloka">त्वष्टे॑व॒ विश्वा॒ भुव॑नानि वि॒द्वान्समै॑रयं॒ रोद॑सी धा॒रयं॑ च॥ ४<span class="rvts2">.</span>०४२<span class="rvts2">.</span>०३</p>
<p class="Shloka">अ॒हम॒पो अ॑पिन्वमु॒क्षमा॑णा धा॒रयं॒ दिवं॒ सद॑न ऋ॒तस्य॑।</p>
<p class="Shloka">ऋ॒तेन॑ पु॒त्रो अदि॑तेरृ॒तावो॒त त्रि॒धातु॑ प्रथय॒द्वि भूम॑॥ ४<span class="rvts2">.</span>०४२<span class="rvts2">.</span>०४</p>
<p class="Shloka">मां नर॒ स्वश्वा॑ वा॒जय॑न्तो॒ मां वृ॒ताः स॒मर॑णे हवन्ते।</p>
<p class="Shloka">कृ॒णोम्या॒जिं म॒घवा॒हमिन्द्र॒ इय॑र्मि रे॒णुम॒भिभू॑त्योजाः॥ ४<span class="rvts2">.</span>०४२<span class="rvts2">.</span>०५</p>
<p class="Shloka">अ॒हं ता विश्वा॑ चकरं॒ नकि॑र्मा॒ दैव्यं॒ सहो॑ वरते॒ अप्र॑तीतम्।</p>
<p class="Shloka">यन्मा॒ सोमा॑सो म॒मद॒न्यदु॒क्थोभे भ॑येते॒ रज॑सी अपा॒रे॥ ४<span class="rvts2">.</span>०४२<span class="rvts2">.</span>०६</p>
<p class="Shloka">वि॒दुष्टे॒ विश्वा॒ भुव॑नानि॒ तस्य॒ ता प्र ब्र॑वीषि॒ वरु॑णाय वेधः।</p>
<p class="Shloka">त्वं वृ॒त्राणि॑ शृण्विषे जघ॒न्वान्त्वं वृ॒ताँ अ॑रिणा इन्द्र॒ सिन्धू॑न्॥ ४<span class="rvts2">.</span>०४२<span class="rvts2">.</span>०७</p>
<p class="Shloka">अ॒स्माक॒मत्र॑ पि॒तर॒स्त आ॑सन्स॒प्त ऋष॑यो दौर्ग॒हे ब॒ध्यमा॑ने।</p>
<p class="Shloka">त आय॑जन्त त्र॒सद॑स्युमस्या॒ इन्द्रं॒ न वृ॑त्र॒तुर॑मर्धदे॒वम्॥ ४<span class="rvts2">.</span>०४२<span class="rvts2">.</span>०८</p>
<p class="Shloka">पु॒रु॒कुत्सा॑नी॒ हि वा॒मदा॑शद्ध॒व्येभि॑रिन्द्रावरुणा॒ नमो॑भिः।</p>
<p class="Shloka">अथा॒ राजा॑नं त्र॒सद॑स्युमस्या वृत्र॒हणं॑ ददथुरर्धदे॒वम्॥ ४<span class="rvts2">.</span>०४२<span class="rvts2">.</span>०९</p>
<p class="Shloka">रा॒या व॒यं स॑स॒वांसो॑ मदेम ह॒व्येन॑ दे॒वा यव॑सेन॒ गाव॑।</p>
<p class="Shloka">तां धे॒नुमि॑न्द्रावरुणा यु॒वं नो॑ वि॒श्वाहा॑ धत्त॒मन॑पस्फुरन्तीम्॥ ४<span class="rvts2">.</span>०४२<span class="rvts2">.</span>१०</p>
<p class="Sub-Heading">सूक्त</p>
<p class="Shloka">क उ॑ श्रवत्कत॒मो य॒ज्ञिया॑नां व॒न्दारु॑ दे॒वः क॑त॒मो जु॑षाते।</p>
<p class="Shloka">कस्ये॒मां दे॒वीम॒मृते॑षु॒ प्रेष्ठां॑ हृ॒दि श्रे॑षाम सुष्टु॒तिं सु॑ह॒व्याम्॥ ४<span class="rvts2">.</span>०४३<span class="rvts2">.</span>०१</p>
<p class="Shloka">को मृ॑ळाति कत॒म आग॑मिष्ठो दे॒वाना॑मु कत॒मः शम्भ॑विष्ठः।</p>
<p class="Shloka">रथं॒ कमा॑हुर्द्र॒वद॑श्वमा॒शुं यं सूर्य॑स्य दुहि॒तावृ॑णीत॥ ४<span class="rvts2">.</span>०४३<span class="rvts2">.</span>०२</p>
<p class="Shloka">म॒क्षू हि ष्मा॒ गच्छ॑थ॒ ईव॑तो॒ द्यूनिन्द्रो॒ न श॒क्तिं परि॑तक्म्यायाम्।</p>
<p class="Shloka">दि॒व आजा॑ता दि॒व्या सु॑प॒र्णा कया॒ शची॑नां भवथ॒ शचि॑ष्ठा॥ ४<span class="rvts2">.</span>०४३<span class="rvts2">.</span>०३</p>
<p class="Shloka">का वां॑ भू॒दुप॑माति॒ कया॑ न॒ आश्वि॑ना गमथो हू॒यमा॑ना।</p>
<p class="Shloka">को वां॑ म॒हश्चि॒त्त्यज॑सो अ॒भीक॑ उरु॒ष्यतं॑ माध्वी दस्रा न ऊ॒ती॥ ४<span class="rvts2">.</span>०४३<span class="rvts2">.</span>०४</p>
<p class="Shloka">उ॒रु वां॒ रथ॒ परि॑ नक्षति॒ द्यामा यत्स॑मु॒द्राद॒भि वर्त॑ते वाम्।</p>
<p class="Shloka">मध्वा॑ माध्वी॒ मधु॑ वां प्रुषाय॒न्यत्सीं॑ वां॒ पृक्षो॑ भु॒रज॑न्त प॒क्वाः॥ ४<span class="rvts2">.</span>०४३<span class="rvts2">.</span>०५</p>
<p class="Shloka">सिन्धु॑र्ह वां र॒सया॑ सिञ्च॒दश्वा॑न्घृ॒णा वयो॑ऽरु॒षास॒ परि॑ ग्मन्।</p>
<p class="Shloka">तदू॒ षु वा॑मजि॒रं चे॑ति॒ यानं॒ येन॒ पती॒ भव॑थः सू॒र्याया॑॥ ४<span class="rvts2">.</span>०४३<span class="rvts2">.</span>०६</p>
<p class="Shloka">इ॒हेह॒ यद्वां॑ सम॒ना प॑पृ॒क्षे सेयम॒स्मे सु॑म॒तिर्वा॑जरत्ना।</p>
<p class="Shloka">उ॒रु॒ष्यतं॑ जरि॒तारं॑ यु॒वं ह॑ श्रि॒तः कामो॑ नासत्या युव॒द्रिक्॥ ४<span class="rvts2">.</span>०४३<span class="rvts2">.</span>०७</p>
<p class="Sub-Heading">सूक्त</p>
<p class="Shloka">तं वां॒ रथं॑ व॒यम॒द्या हु॑वेम पृथु॒ज्रय॑मश्विना॒ संग॑तिं॒ गोः।</p>
<p class="Shloka">यः सू॒र्यां वह॑ति वन्धुरा॒युर्गिर्वा॑हसं पुरु॒तमं॑ वसू॒युम्॥ ४<span class="rvts2">.</span>०४४<span class="rvts2">.</span>०१</p>
<p class="Shloka">यु॒वं श्रिय॑मश्विना दे॒वता॒ तां दिवो॑ नपाता वनथ॒ शची॑भिः।</p>
<p class="Shloka">यु॒वोर्वपु॑र॒भि पृक्ष॑ सचन्ते॒ वह॑न्ति॒ यत्क॑कु॒हासो॒ रथे॑ वाम्॥ ४<span class="rvts2">.</span>०४४<span class="rvts2">.</span>०२</p>
<p class="Shloka">को वा॑म॒द्या क॑रते रा॒तह॑व्य ऊ॒तये॑ वा सुत॒पेया॑य वा॒र्कैः।</p>
<p class="Shloka">ऋ॒तस्य॑ वा व॒नुषे॑ पू॒र्व्याय॒ नमो॑ येमा॒नो अ॑श्वि॒ना व॑वर्तत्॥ ४<span class="rvts2">.</span>०४४<span class="rvts2">.</span>०३</p>
<p class="Shloka">हि॒र॒ण्यये॑न पुरुभू॒ रथे॑ने॒मं य॒ज्ञं ना॑स॒त्योप॑ यातम्।</p>
<p class="Shloka">पिबा॑थ॒ इन्मधु॑नः सो॒म्यस्य॒ दध॑थो॒ रत्नं॑ विध॒ते जना॑य॥ ४<span class="rvts2">.</span>०४४<span class="rvts2">.</span>०४</p>
<p class="Shloka">आ नो॑ यातं दि॒वो अच्छा॑ पृथि॒व्या हि॑र॒ण्यये॑न सु॒वृता॒ रथे॑न।</p>
<p class="Shloka">मा वा॑म॒न्ये नि य॑मन्देव॒यन्त॒ सं यद्द॒दे नाभि॑ पू॒र्व्या वा॑म्॥ ४<span class="rvts2">.</span>०४४<span class="rvts2">.</span>०५</p>
<p class="Shloka">नू नो॑ र॒यिं पु॑रु॒वीरं॑ बृ॒हन्तं॒ दस्रा॒ मिमा॑थामु॒भये॑ष्व॒स्मे।</p>
<p class="Shloka">नरो॒ यद्वा॑मश्विना॒ स्तोम॒माव॑न्स॒धस्तु॑तिमाजमी॒ळ्हासो॑ अग्मन्॥ ४<span class="rvts2">.</span>०४४<span class="rvts2">.</span>०६</p>
<p class="Shloka">इ॒हेह॒ यद्वां॑ सम॒ना प॑पृ॒क्षे सेयम॒स्मे सु॑म॒तिर्वा॑जरत्ना।</p>
<p class="Shloka">उ॒रु॒ष्यतं॑ जरि॒तारं॑ यु॒वं ह॑ श्रि॒तः कामो॑ नासत्या युव॒द्रिक्॥ ४<span class="rvts2">.</span>०४४<span class="rvts2">.</span>०७</p>
<p class="Sub-Heading">सूक्त</p>
<p class="Shloka">ए॒ष स्य भा॒नुरुदि॑यर्ति यु॒ज्यते॒ रथ॒ परि॑ज्मा दि॒वो अ॒स्य सान॑वि।</p>
<p class="Shloka">पृ॒क्षासो॑ अस्मिन्मिथु॒ना अधि॒ त्रयो॒ दृति॑स्तु॒रीयो॒ मधु॑नो॒ वि र॑प्शते॥ ४<span class="rvts2">.</span>०४५<span class="rvts2">.</span>०१</p>
<p class="Shloka">उद्वां॑ पृ॒क्षासो॒ मधु॑मन्त ईरते॒ रथा॒ अश्वा॑स उ॒षसो॒ व्यु॑ष्टिषु।</p>
<p class="Shloka">अ॒पो॒र्णु॒वन्त॒स्तम॒ आ परी॑वृतं॒ स्व१र्ण शु॒क्रं त॒न्वन्त॒ आ रज॑॥ ४<span class="rvts2">.</span>०४५<span class="rvts2">.</span>०२</p>
<p class="Shloka">मध्व॑ पिबतं मधु॒पेभि॑रा॒सभि॑रु॒त प्रि॒यं मधु॑ने युञ्जाथां॒ रथ॑म्।</p>
<p class="Shloka">आ व॑र्त॒निं मधु॑ना जिन्वथस्प॒थो दृतिं॑ वहेथे॒ मधु॑मन्तमश्विना॥ ४<span class="rvts2">.</span>०४५<span class="rvts2">.</span>०३</p>
<p class="Shloka">हं॒सासो॒ ये वां॒ मधु॑मन्तो अ॒स्रिधो॒ हिर॑ण्यपर्णा उ॒हुव॑ उष॒र्बुध॑।</p>
<p class="Shloka">उ॒द॒प्रुतो॑ म॒न्दिनो॑ मन्दिनि॒स्पृशो॒ मध्वो॒ न मक्ष॒ सव॑नानि गच्छथः॥ ४<span class="rvts2">.</span>०४५<span class="rvts2">.</span>०४</p>
<p class="Shloka">स्व॒ध्व॒रासो॒ मधु॑मन्तो अ॒ग्नय॑ उ॒स्रा ज॑रन्ते॒ प्रति॒ वस्तो॑र॒श्विना॑।</p>
<p class="Shloka">यन्नि॒क्तह॑स्तस्त॒रणि॑र्विचक्ष॒णः सोमं॑ सु॒षाव॒ मधु॑मन्त॒मद्रि॑भिः॥ ४<span class="rvts2">.</span>०४५<span class="rvts2">.</span>०५</p>
<p class="Shloka">आ॒के॒नि॒पासो॒ अह॑भि॒र्दवि॑ध्वत॒ स्व१र्ण शु॒क्रं त॒न्वन्त॒ आ रज॑।</p>
<p class="Shloka">सूर॑श्चि॒दश्वा॑न्युयुजा॒न ई॑यते॒ विश्वाँ॒ अनु॑ स्व॒धया॑ चेतथस्प॒थः॥ ४<span class="rvts2">.</span>०४५<span class="rvts2">.</span>०६</p>
<p class="Shloka">प्र वा॑मवोचमश्विना धियं॒धा रथ॒ स्वश्वो॑ अ॒जरो॒ यो अस्ति॑।</p>
<p class="Shloka">येन॑ स॒द्यः परि॒ रजां॑सि या॒थो ह॒विष्म॑न्तं त॒रणिं॑ भो॒जमच्छ॑॥ ४<span class="rvts2">.</span>०४५<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अग्रं॑ पिबा॒ मधू॑नां सु॒तं वा॑यो॒ दिवि॑ष्टिषु।</p>
<p class="Shloka">त्वं हि पू॑र्व॒पा असि॑॥ ४<span class="rvts2">.</span>०४६<span class="rvts2">.</span>०१</p>
<p class="Shloka">श॒तेना॑ नो अ॒भिष्टि॑भिर्नि॒युत्वाँ॒ इन्द्र॑सारथिः।</p>
<p class="Shloka">वायो॑ सु॒तस्य॑ तृम्पतम्॥ ४<span class="rvts2">.</span>०४६<span class="rvts2">.</span>०२</p>
<p class="Shloka">आ वां॑ स॒हस्रं॒ हर॑य॒ इन्द्र॑वायू अ॒भि प्रय॑।</p>
<p class="Shloka">वह॑न्तु॒ सोम॑पीतये॥ ४<span class="rvts2">.</span>०४६<span class="rvts2">.</span>०३</p>
<p class="Shloka">रथं॒ हिर॑ण्यवन्धुर॒मिन्द्र॑वायू स्वध्व॒रम्।</p>
<p class="Shloka">आ हि स्थाथो॑ दिवि॒स्पृश॑म्॥ ४<span class="rvts2">.</span>०४६<span class="rvts2">.</span>०४</p>
<p class="Shloka">रथे॑न पृथु॒पाज॑सा दा॒श्वांस॒मुप॑ गच्छतम्।</p>
<p class="Shloka">इन्द्र॑वायू इ॒हा ग॑तम्॥ ४<span class="rvts2">.</span>०४६<span class="rvts2">.</span>०५</p>
<p class="Shloka">इन्द्र॑वायू अ॒यं सु॒तस्तं दे॒वेभि॑ स॒जोष॑सा।</p>
<p class="Shloka">पिब॑तं दा॒शुषो॑ गृ॒हे॥ ४<span class="rvts2">.</span>०४६<span class="rvts2">.</span>०६</p>
<p class="Shloka">इ॒ह प्र॒याण॑मस्तु वा॒मिन्द्र॑वायू वि॒मोच॑नम्।</p>
<p class="Shloka">इ॒ह वां॒ सोम॑पीतये॥ ४<span class="rvts2">.</span>०४६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">वायो॑ शु॒क्रो अ॑यामि ते॒ मध्वो॒ अग्रं॒ दिवि॑ष्टिषु।</p>
<p class="Shloka">आ या॑हि॒ सोम॑पीतये स्पा॒र्हो दे॑व नि॒युत्व॑ता॥ ४<span class="rvts2">.</span>०४७<span class="rvts2">.</span>०१</p>
<p class="Shloka">इन्द्र॑श्च वायवेषां॒ सोमा॑नां पी॒तिम॑र्हथः।</p>
<p class="Shloka">यु॒वां हि यन्तीन्द॑वो नि॒म्नमापो॒ न स॒ध्र्य॑क्॥ ४<span class="rvts2">.</span>०४७<span class="rvts2">.</span>०२</p>
<p class="Shloka">वाय॒विन्द्र॑श्च शु॒ष्मिणा॑ स॒रथं॑ शवसस्पती।</p>
<p class="Shloka">नि॒युत्व॑न्ता न ऊ॒तय॒ आ या॑तं॒ सोम॑पीतये॥ ४<span class="rvts2">.</span>०४७<span class="rvts2">.</span>०३</p>
<p class="Shloka">या वां॒ सन्ति॑ पुरु॒स्पृहो॑ नि॒युतो॑ दा॒शुषे॑ नरा।</p>
<p class="Shloka">अ॒स्मे ता य॑ज्ञवाह॒सेन्द्र॑वायू॒ नि य॑च्छतम्॥ ४<span class="rvts2">.</span>०४७<span class="rvts2">.</span>०४</p>
<p class="Sub-Heading">सूक्त</p>
<p class="Shloka">वि॒हि होत्रा॒ अवी॑ता॒ विपो॒ न रायो॑ अ॒र्यः।</p>
<p class="Shloka">वाय॒वा च॒न्द्रेण॒ रथे॑न या॒हि सु॒तस्य॑ पी॒तये॑॥ ४<span class="rvts2">.</span>०४८<span class="rvts2">.</span>०१</p>
<p class="Shloka">नि॒र्यु॒वा॒णो अश॑स्तीर्नि॒युत्वाँ॒ इन्द्र॑सारथिः।</p>
<p class="Shloka">वाय॒वा च॒न्द्रेण॒ रथे॑न या॒हि सु॒तस्य॑ पी॒तये॑॥ ४<span class="rvts2">.</span>०४८<span class="rvts2">.</span>०२</p>
<p class="Shloka">अनु॑ कृ॒ष्णे वसु॑धिती ये॒माते॑ वि॒श्वपे॑शसा।</p>
<p class="Shloka">वाय॒वा च॒न्द्रेण॒ रथे॑न या॒हि सु॒तस्य॑ पी॒तये॑॥ ४<span class="rvts2">.</span>०४८<span class="rvts2">.</span>०३</p>
<p class="Shloka">वह॑न्तु त्वा मनो॒युजो॑ यु॒क्तासो॑ नव॒तिर्नव॑।</p>
<p class="Shloka">वाय॒वा च॒न्द्रेण॒ रथे॑न या॒हि सु॒तस्य॑ पी॒तये॑॥ ४<span class="rvts2">.</span>०४८<span class="rvts2">.</span>०४</p>
<p class="Shloka">वायो॑ श॒तं हरी॑णां यु॒वस्व॒ पोष्या॑णाम्।</p>
<p class="Shloka">उ॒त वा॑ ते सह॒स्रिणो॒ रथ॒ आ या॑तु॒ पाज॑सा॥ ४<span class="rvts2">.</span>०४८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इ॒दं वा॑मा॒स्ये॑ ह॒विः प्रि॒यमि॑न्द्राबृहस्पती।</p>
<p class="Shloka">उ॒क्थं मद॑श्च शस्यते॥ ४<span class="rvts2">.</span>०४९<span class="rvts2">.</span>०१</p>
<p class="Shloka">अ॒यं वां॒ परि॑ षिच्यते॒ सोम॑ इन्द्राबृहस्पती।</p>
<p class="Shloka">चारु॒र्मदा॑य पी॒तये॑॥ ४<span class="rvts2">.</span>०४९<span class="rvts2">.</span>०२</p>
<p class="Shloka">आ न॑ इन्द्राबृहस्पती गृ॒हमिन्द्र॑श्च गच्छतम्।</p>
<p class="Shloka">सो॒म॒पा सोम॑पीतये॥ ४<span class="rvts2">.</span>०४९<span class="rvts2">.</span>०३</p>
<p class="Shloka">अ॒स्मे इ॑न्द्राबृहस्पती र॒यिं ध॑त्तं शत॒ग्विन॑म्।</p>
<p class="Shloka">अश्वा॑वन्तं सह॒स्रिण॑म्॥ ४<span class="rvts2">.</span>०४९<span class="rvts2">.</span>०४</p>
<p class="Shloka">इन्द्रा॒बृह॒स्पती॑ व॒यं सु॒ते गी॒र्भिर्ह॑वामहे।</p>
<p class="Shloka">अ॒स्य सोम॑स्य पी॒तये॑॥ ४<span class="rvts2">.</span>०४९<span class="rvts2">.</span>०५</p>
<p class="Shloka">सोम॑मिन्द्राबृहस्पती॒ पिब॑तं दा॒शुषो॑ गृ॒हे।</p>
<p class="Shloka">मा॒दये॑थां॒ तदो॑कसा॥ ४<span class="rvts2">.</span>०४९<span class="rvts2">.</span>०६</p>
<p class="Sub-Heading">सूक्त</p>
<p class="Shloka">यस्त॒स्तम्भ॒ सह॑सा॒ वि ज्मो अन्ता॒न्बृह॒स्पति॑स्त्रिषध॒स्थो रवे॑ण।</p>
<p class="Shloka">तं प्र॒त्नास॒ ऋष॑यो॒ दीध्या॑नाः पु॒रो विप्रा॑ दधिरे म॒न्द्रजि॑ह्वम्॥ ४<span class="rvts2">.</span>०५०<span class="rvts2">.</span>०१</p>
<p class="Shloka">धु॒नेत॑यः सुप्रके॒तं मद॑न्तो॒ बृह॑स्पते अ॒भि ये न॑स्तत॒स्रे।</p>
<p class="Shloka">पृष॑न्तं सृ॒प्रमद॑ब्धमू॒र्वं बृह॑स्पते॒ रक्ष॑तादस्य॒ योनि॑म्॥ ४<span class="rvts2">.</span>०५०<span class="rvts2">.</span>०२</p>
<p class="Shloka">बृह॑स्पते॒ या प॑र॒मा प॑रा॒वदत॒ आ त॑ ऋत॒स्पृशो॒ नि षे॑दुः।</p>
<p class="Shloka">तुभ्यं॑ खा॒ता अ॑व॒ता अद्रि॑दुग्धा॒ मध्व॑ श्चोतन्त्य॒भितो॑ विर॒प्शम्॥ ४<span class="rvts2">.</span>०५०<span class="rvts2">.</span>०३</p>
<p class="Shloka">बृह॒स्पति॑ प्रथ॒मं जाय॑मानो म॒हो ज्योति॑षः पर॒मे व्यो॑मन्।</p>
<p class="Shloka">स॒प्तास्य॑स्तुविजा॒तो रवे॑ण॒ वि स॒प्तर॑श्मिरधम॒त्तमां॑सि॥ ४<span class="rvts2">.</span>०५०<span class="rvts2">.</span>०४</p>
<p class="Shloka">स सु॒ष्टुभा॒ स ऋक्व॑ता ग॒णेन॑ व॒लं रु॑रोज फलि॒गं रवे॑ण।</p>
<p class="Shloka">बृह॒स्पति॑रु॒स्रिया॑ हव्य॒सूद॒ कनि॑क्रद॒द्वाव॑शती॒रुदा॑जत्॥ ४<span class="rvts2">.</span>०५०<span class="rvts2">.</span>०५</p>
<p class="Shloka">ए॒वा पि॒त्रे वि॒श्वदे॑वाय॒ वृष्णे॑ य॒ज्ञैर्वि॑धेम॒ नम॑सा ह॒विर्भि॑।</p>
<p class="Shloka">बृह॑स्पते सुप्र॒जा वी॒रव॑न्तो व॒यं स्या॑म॒ पत॑यो रयी॒णाम्॥ ४<span class="rvts2">.</span>०५०<span class="rvts2">.</span>०६</p>
<p class="Shloka">स इद्राजा॒ प्रति॑जन्यानि॒ विश्वा॒ शुष्मे॑ण तस्थाव॒भि वी॒र्ये॑ण।</p>
<p class="Shloka">बृह॒स्पतिं॒ यः सुभृ॑तं बि॒भर्ति॑ वल्गू॒यति॒ वन्द॑ते पूर्व॒भाज॑म्॥ ४<span class="rvts2">.</span>०५०<span class="rvts2">.</span>०७</p>
<p class="Shloka">स इत्क्षे॑ति॒ सुधि॑त॒ ओक॑सि॒ स्वे तस्मा॒ इळा॑ पिन्वते विश्व॒दानी॑म्।</p>
<p class="Shloka">तस्मै॒ विश॑ स्व॒यमे॒वा न॑मन्ते॒ यस्मि॑न्ब्र॒ह्मा राज॑नि॒ पूर्व॒ एति॑॥ ४<span class="rvts2">.</span>०५०<span class="rvts2">.</span>०८</p>
<p class="Shloka">अप्र॑तीतो जयति॒ सं धना॑नि॒ प्रति॑जन्यान्यु॒त या सज॑न्या।</p>
<p class="Shloka">अ॒व॒स्यवे॒ यो वरि॑वः कृ॒णोति॑ ब्र॒ह्मणे॒ राजा॒ तम॑वन्ति दे॒वाः॥ ४<span class="rvts2">.</span>०५०<span class="rvts2">.</span>०९</p>
<p class="Shloka">इन्द्र॑श्च॒ सोमं॑ पिबतं बृहस्पते॒ऽस्मिन्य॒ज्ञे म॑न्दसा॒ना वृ॑षण्वसू।</p>
<p class="Shloka">आ वां॑ विश॒न्त्विन्द॑वः स्वा॒भुवो॒ऽस्मे र॒यिं सर्व॑वीरं॒ नि य॑च्छतम्॥ ४<span class="rvts2">.</span>०५०<span class="rvts2">.</span>१०</p>
<p class="Shloka">बृह॑स्पत इन्द्र॒ वर्ध॑तं न॒ सचा॒ सा वां॑ सुम॒तिर्भू॑त्व॒स्मे।</p>
<p class="Shloka">अ॒वि॒ष्टं धियो॑ जिगृ॒तं पुरं॑धीर्जज॒स्तम॒र्यो व॒नुषा॒मरा॑तीः॥ ४<span class="rvts2">.</span>०५०<span class="rvts2">.</span>११</p>
<p class="Sub-Heading">सूक्त</p>
<p class="Shloka">इ॒दमु॒ त्यत्पु॑रु॒तमं॑ पु॒रस्ता॒ज्ज्योति॒स्तम॑सो व॒युना॑वदस्थात्।</p>
<p class="Shloka">नू॒नं दि॒वो दु॑हि॒तरो॑ विभा॒तीर्गा॒तुं कृ॑णवन्नु॒षसो॒ जना॑य॥ ४<span class="rvts2">.</span>०५१<span class="rvts2">.</span>०१</p>
<p class="Shloka">अस्थु॑रु चि॒त्रा उ॒षस॑ पु॒रस्ता॑न्मि॒ता इ॑व॒ स्वर॑वोऽध्व॒रेषु॑।</p>
<p class="Shloka">व्यू॑ व्र॒जस्य॒ तम॑सो॒ द्वारो॒च्छन्ती॑रव्र॒ञ्छुच॑यः पाव॒काः॥ ४<span class="rvts2">.</span>०५१<span class="rvts2">.</span>०२</p>
<p class="Shloka">उ॒च्छन्ती॑र॒द्य चि॑तयन्त भो॒जान्रा॑धो॒देया॑यो॒षसो॑ म॒घोनी॑।</p>
<p class="Shloka">अ॒चि॒त्रे अ॒न्तः प॒णय॑ सस॒न्त्वबु॑ध्यमाना॒स्तम॑सो॒ विम॑ध्ये॥ ४<span class="rvts2">.</span>०५१<span class="rvts2">.</span>०३</p>
<p class="Shloka">कु॒वित्स दे॑वीः स॒नयो॒ नवो॑ वा॒ यामो॑ बभू॒यादु॑षसो वो अ॒द्य।</p>
<p class="Shloka">येना॒ नव॑ग्वे॒ अङ्गि॑रे॒ दश॑ग्वे स॒प्तास्ये॑ रेवती रे॒वदू॒ष॥ ४<span class="rvts2">.</span>०५१<span class="rvts2">.</span>०४</p>
<p class="Shloka">यू॒यं हि दे॑वीरृत॒युग्भि॒रश्वै॑ परिप्रया॒थ भुव॑नानि स॒द्यः।</p>
<p class="Shloka">प्र॒बो॒धय॑न्तीरुषसः स॒सन्तं॑ द्वि॒पाच्चतु॑ष्पाच्च॒रथा॑य जी॒वम्॥ ४<span class="rvts2">.</span>०५१<span class="rvts2">.</span>०५</p>
<p class="Shloka">क्व॑ स्विदासां कत॒मा पु॑रा॒णी यया॑ वि॒धाना॑ विद॒धुरृ॑भू॒णाम्।</p>
<p class="Shloka">शुभं॒ यच्छु॒भ्रा उ॒षस॒श्चर॑न्ति॒ न वि ज्ञा॑यन्ते स॒दृशी॑रजु॒र्याः॥ ४<span class="rvts2">.</span>०५१<span class="rvts2">.</span>०६</p>
<p class="Shloka">ता घा॒ ता भ॒द्रा उ॒षस॑ पु॒रासु॑रभि॒ष्टिद्यु॑म्ना ऋ॒तजा॑तसत्याः।</p>
<p class="Shloka">यास्वी॑जा॒नः श॑शमा॒न उ॒क्थैः स्तु॒वञ्छंस॒न्द्रवि॑णं स॒द्य आप॑॥ ४<span class="rvts2">.</span>०५१<span class="rvts2">.</span>०७</p>
<p class="Shloka">ता आ च॑रन्ति सम॒ना पु॒रस्ता॑त्समा॒नत॑ सम॒ना प॑प्रथा॒नाः।</p>
<p class="Shloka">ऋ॒तस्य॑ दे॒वीः सद॑सो बुधा॒ना गवां॒ न सर्गा॑ उ॒षसो॑ जरन्ते॥ ४<span class="rvts2">.</span>०५१<span class="rvts2">.</span>०८</p>
<p class="Shloka">ता इन्न्वे॒३व स॑म॒ना स॑मा॒नीरमी॑तवर्णा उ॒षस॑श्चरन्ति।</p>
<p class="Shloka">गूह॑न्ती॒रभ्व॒मसि॑तं॒ रुश॑द्भिः शु॒क्रास्त॒नूभि॒ शुच॑यो रुचा॒नाः॥ ४<span class="rvts2">.</span>०५१<span class="rvts2">.</span>०९</p>
<p class="Shloka">र॒यिं दि॑वो दुहितरो विभा॒तीः प्र॒जाव॑न्तं यच्छता॒स्मासु॑ देवीः।</p>
<p class="Shloka">स्यो॒नादा व॑ प्रति॒बुध्य॑मानाः सु॒वीर्य॑स्य॒ पत॑यः स्याम॥ ४<span class="rvts2">.</span>०५१<span class="rvts2">.</span>१०</p>
<p class="Shloka">तद्वो॑ दिवो दुहितरो विभा॒तीरुप॑ ब्रुव उषसो य॒ज्ञके॑तुः।</p>
<p class="Shloka">व॒यं स्या॑म य॒शसो॒ जने॑षु॒ तद्द्यौश्च॑ ध॒त्तां पृ॑थि॒वी च॑ दे॒वी॥ ४<span class="rvts2">.</span>०५१<span class="rvts2">.</span>११</p>
<p class="Sub-Heading">सूक्त</p>
<p class="Shloka">प्रति॒ ष्या सू॒नरी॒ जनी॑ व्यु॒च्छन्ती॒ परि॒ स्वसु॑।</p>
<p class="Shloka">दि॒वो अ॑दर्शि दुहि॒ता॥ ४<span class="rvts2">.</span>०५२<span class="rvts2">.</span>०१</p>
<p class="Shloka">अश्वे॑व चि॒त्रारु॑षी मा॒ता गवा॑मृ॒ताव॑री।</p>
<p class="Shloka">सखा॑भूद॒श्विनो॑रु॒षाः॥ ४<span class="rvts2">.</span>०५२<span class="rvts2">.</span>०२</p>
<p class="Shloka">उ॒त सखा॑स्य॒श्विनो॑रु॒त मा॒ता गवा॑मसि।</p>
<p class="Shloka">उ॒तोषो॒ वस्व॑ ईशिषे॥ ४<span class="rvts2">.</span>०५२<span class="rvts2">.</span>०३</p>
<p class="Shloka">या॒व॒यद्द्वे॑षसं त्वा चिकि॒त्वित्सू॑नृतावरि।</p>
<p class="Shloka">प्रति॒ स्तोमै॑रभुत्स्महि॥ ४<span class="rvts2">.</span>०५२<span class="rvts2">.</span>०४</p>
<p class="Shloka">प्रति॑ भ॒द्रा अ॑दृक्षत॒ गवां॒ सर्गा॒ न र॒श्मय॑।</p>
<p class="Shloka">ओषा अ॑प्रा उ॒रु ज्रय॑॥ ४<span class="rvts2">.</span>०५२<span class="rvts2">.</span>०५</p>
<p class="Shloka">आ॒प॒प्रुषी॑ विभावरि॒ व्या॑व॒र्ज्योति॑षा॒ तम॑।</p>
<p class="Shloka">उषो॒ अनु॑ स्व॒धाम॑व॥ ४<span class="rvts2">.</span>०५२<span class="rvts2">.</span>०६</p>
<p class="Shloka">आ द्यां त॑नोषि र॒श्मिभि॒रान्तरि॑क्षमु॒रु प्रि॒यम्।</p>
<p class="Shloka">उष॑ शु॒क्रेण॑ शो॒चिषा॑॥ ४<span class="rvts2">.</span>०५२<span class="rvts2">.</span>०७</p>
<p class="Sub-Heading">सूक्त</p>
<p class="Shloka">तद्दे॒वस्य॑ सवि॒तुर्वार्यं॑ म॒हद्वृ॑णी॒महे॒ असु॑रस्य॒ प्रचे॑तसः।</p>
<p class="Shloka">छ॒र्दिर्येन॑ दा॒शुषे॒ यच्छ॑ति॒ त्मना॒ तन्नो॑ म॒हाँ उद॑यान्दे॒वो अ॒क्तुभि॑॥ ४<span class="rvts2">.</span>०५३<span class="rvts2">.</span>०१</p>
<p class="Shloka">दि॒वो ध॒र्ता भुव॑नस्य प्र॒जाप॑तिः पि॒शङ्गं॑ द्रा॒पिं प्रति॑ मुञ्चते क॒विः।</p>
<p class="Shloka">वि॒च॒क्ष॒णः प्र॒थय॑न्नापृ॒णन्नु॒र्वजी॑जनत्सवि॒ता सु॒म्नमु॒क्थ्य॑म्॥ ४<span class="rvts2">.</span>०५३<span class="rvts2">.</span>०२</p>
<p class="Shloka">आप्रा॒ रजां॑सि दि॒व्यानि॒ पार्थि॑वा॒ श्लोकं॑ दे॒वः कृ॑णुते॒ स्वाय॒ धर्म॑णे।</p>
<p class="Shloka">प्र बा॒हू अ॑स्राक्सवि॒ता सवी॑मनि निवे॒शय॑न्प्रसु॒वन्न॒क्तुभि॒र्जग॑त्॥ ४<span class="rvts2">.</span>०५३<span class="rvts2">.</span>०३</p>
<p class="Shloka">अदा॑भ्यो॒ भुव॑नानि प्र॒चाक॑शद्व्र॒तानि॑ दे॒वः स॑वि॒ताभि र॑क्षते।</p>
<p class="Shloka">प्रास्रा॑ग्बा॒हू भुव॑नस्य प्र॒जाभ्यो॑ धृ॒तव्र॑तो म॒हो अज्म॑स्य राजति॥ ४<span class="rvts2">.</span>०५३<span class="rvts2">.</span>०४</p>
<p class="Shloka">त्रिर॒न्तरि॑क्षं सवि॒ता म॑हित्व॒ना त्री रजां॑सि परि॒भुस्त्रीणि॑ रोच॒ना।</p>
<p class="Shloka">ति॒स्रो दिव॑ पृथि॒वीस्ति॒स्र इ॑न्वति त्रि॒भिर्व्र॒तैर॒भि नो॑ रक्षति॒ त्मना॑॥ ४<span class="rvts2">.</span>०५३<span class="rvts2">.</span>०५</p>
<p class="Shloka">बृ॒हत्सु॑म्नः प्रसवी॒ता नि॒वेश॑नो॒ जग॑तः स्था॒तुरु॒भय॑स्य॒ यो व॒शी।</p>
<p class="Shloka">स नो॑ दे॒वः स॑वि॒ता शर्म॑ यच्छत्व॒स्मे क्षया॑य त्रि॒वरू॑थ॒मंह॑सः॥ ४<span class="rvts2">.</span>०५३<span class="rvts2">.</span>०६</p>
<p class="Shloka">आग॑न्दे॒व ऋ॒तुभि॒र्वर्ध॑तु॒ क्षयं॒ दधा॑तु नः सवि॒ता सु॑प्र॒जामिष॑म्।</p>
<p class="Shloka">स न॑ क्ष॒पाभि॒रह॑भिश्च जिन्वतु प्र॒जाव॑न्तं र॒यिम॒स्मे समि॑न्वतु॥ ४<span class="rvts2">.</span>०५३<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अभू॑द्दे॒वः स॑वि॒ता वन्द्यो॒ नु न॑ इ॒दानी॒मह्न॑ उप॒वाच्यो॒ नृभि॑।</p>
<p class="Shloka">वि यो रत्ना॒ भज॑ति मान॒वेभ्य॒ श्रेष्ठं॑ नो॒ अत्र॒ द्रवि॑णं॒ यथा॒ दध॑त्॥ ४<span class="rvts2">.</span>०५४<span class="rvts2">.</span>०१</p>
<p class="Shloka">दे॒वेभ्यो॒ हि प्र॑थ॒मं य॒ज्ञिये॑भ्योऽमृत॒त्वं सु॒वसि॑ भा॒गमु॑त्त॒मम्।</p>
<p class="Shloka">आदिद्दा॒मानं॑ सवित॒र्व्यू॑र्णुषेऽनूची॒ना जी॑वि॒ता मानु॑षेभ्यः॥ ४<span class="rvts2">.</span>०५४<span class="rvts2">.</span>०२</p>
<p class="Shloka">अचि॑त्ती॒ यच्च॑कृ॒मा दैव्ये॒ जने॑ दी॒नैर्दक्षै॒ प्रभू॑ती पूरुष॒त्वता॑।</p>
<p class="Shloka">दे॒वेषु॑ च सवित॒र्मानु॑षेषु च॒ त्वं नो॒ अत्र॑ सुवता॒दना॑गसः॥ ४<span class="rvts2">.</span>०५४<span class="rvts2">.</span>०३</p>
<p class="Shloka">न प्र॒मिये॑ सवि॒तुर्दैव्य॑स्य॒ तद्यथा॒ विश्वं॒ भुव॑नं धारयि॒ष्यति॑।</p>
<p class="Shloka">यत्पृ॑थि॒व्या वरि॑म॒न्ना स्व॑ङ्गु॒रिर्वर्ष्म॑न्दि॒वः सु॒वति॑ स॒त्यम॑स्य॒ तत्॥ ४<span class="rvts2">.</span>०५४<span class="rvts2">.</span>०४</p>
<p class="Shloka">इन्द्र॑ज्येष्ठान्बृ॒हद्भ्य॒ पर्व॑तेभ्य॒ क्षयाँ॑ एभ्यः सुवसि प॒स्त्या॑वतः।</p>
<p class="Shloka">यथा॑यथा प॒तय॑न्तो वियेमि॒र ए॒वैव त॑स्थुः सवितः स॒वाय॑ ते॥ ४<span class="rvts2">.</span>०५४<span class="rvts2">.</span>०५</p>
<p class="Shloka">ये ते॒ त्रिरह॑न्सवितः स॒वासो॑ दि॒वेदि॑वे॒ सौभ॑गमासु॒वन्ति॑।</p>
<p class="Shloka">इन्द्रो॒ द्यावा॑पृथि॒वी सिन्धु॑र॒द्भिरा॑दि॒त्यैर्नो॒ अदि॑ति॒ शर्म॑ यंसत्॥ ४<span class="rvts2">.</span>०५४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">को व॑स्त्रा॒ता व॑सव॒ को व॑रू॒ता द्यावा॑भूमी अदिते॒ त्रासी॑थां नः।</p>
<p class="Shloka">सही॑यसो वरुण मित्र॒ मर्ता॒त्को वो॑ऽध्व॒रे वरि॑वो धाति देवाः॥ ४<span class="rvts2">.</span>०५५<span class="rvts2">.</span>०१</p>
<p class="Shloka">प्र ये धामा॑नि पू॒र्व्याण्यर्चा॒न्वि यदु॒च्छान्वि॑यो॒तारो॒ अमू॑राः।</p>
<p class="Shloka">वि॒धा॒तारो॒ वि ते द॑धु॒रज॑स्रा ऋ॒तधी॑तयो रुरुचन्त द॒स्माः॥ ४<span class="rvts2">.</span>०५५<span class="rvts2">.</span>०२</p>
<p class="Shloka">प्र प॒स्त्या॒३मदि॑तिं॒ सिन्धु॑म॒र्कैः स्व॒स्तिमी॑ळे स॒ख्याय॑ दे॒वीम्।</p>
<p class="Shloka">उ॒भे यथा॑ नो॒ अह॑नी नि॒पात॑ उ॒षासा॒नक्ता॑ करता॒मद॑ब्धे॥ ४<span class="rvts2">.</span>०५५<span class="rvts2">.</span>०३</p>
<p class="Shloka">व्य॑र्य॒मा वरु॑णश्चेति॒ पन्था॑मि॒षस्पति॑ सुवि॒तं गा॒तुम॒ग्निः।</p>
<p class="Shloka">इन्द्रा॑विष्णू नृ॒वदु॒ षु स्तवा॑ना॒ शर्म॑ नो यन्त॒मम॑व॒द्वरू॑थम्॥ ४<span class="rvts2">.</span>०५५<span class="rvts2">.</span>०४</p>
<p class="Shloka">आ पर्व॑तस्य म॒रुता॒मवां॑सि दे॒वस्य॑ त्रा॒तुर॑व्रि॒ भग॑स्य।</p>
<p class="Shloka">पात्पति॒र्जन्या॒दंह॑सो नो मि॒त्रो मि॒त्रिया॑दु॒त न॑ उरुष्येत्॥ ४<span class="rvts2">.</span>०५५<span class="rvts2">.</span>०५</p>
<p class="Shloka">नू रो॑दसी॒ अहि॑ना बु॒ध्न्ये॑न स्तुवी॒त दे॑वी॒ अप्ये॑भिरि॒ष्टैः।</p>
<p class="Shloka">स॒मु॒द्रं न सं॒चर॑णे सनि॒ष्यवो॑ घ॒र्मस्व॑रसो न॒द्यो॒३ अप॑ व्रन्॥ ४<span class="rvts2">.</span>०५५<span class="rvts2">.</span>०६</p>
<p class="Shloka">दे॒वैर्नो॑ दे॒व्यदि॑ति॒र्नि पा॑तु दे॒वस्त्रा॒ता त्रा॑यता॒मप्र॑युच्छन्।</p>
<p class="Shloka">न॒हि मि॒त्रस्य॒ वरु॑णस्य धा॒सिमर्हा॑मसि प्र॒मियं॒ सान्व॒ग्नेः॥ ४<span class="rvts2">.</span>०५५<span class="rvts2">.</span>०७</p>
<p class="Shloka">अ॒ग्निरी॑शे वस॒व्य॑स्या॒ग्निर्म॒हः सौभ॑गस्य।</p>
<p class="Shloka">तान्य॒स्मभ्यं॑ रासते॥ ४<span class="rvts2">.</span>०५५<span class="rvts2">.</span>०८</p>
<p class="Shloka">उषो॑ मघो॒न्या व॑ह॒ सूनृ॑ते॒ वार्या॑ पु॒रु।</p>
<p class="Shloka">अ॒स्मभ्यं॑ वाजिनीवति॥ ४<span class="rvts2">.</span>०५५<span class="rvts2">.</span>०९</p>
<p class="Shloka">तत्सु न॑ सवि॒ता भगो॒ वरु॑णो मि॒त्रो अ॑र्य॒मा।</p>
<p class="Shloka">इन्द्रो॑ नो॒ राध॒सा ग॑मत्॥ ४<span class="rvts2">.</span>०५५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">म॒ही द्यावा॑पृथि॒वी इ॒ह ज्येष्ठे॑ रु॒चा भ॑वतां शु॒चय॑द्भिर॒र्कैः।</p>
<p class="Shloka">यत्सीं॒ वरि॑ष्ठे बृह॒ती वि॑मि॒न्वन्रु॒वद्धो॒क्षा प॑प्रथा॒नेभि॒रेवै॑॥ ४<span class="rvts2">.</span>०५६<span class="rvts2">.</span>०१</p>
<p class="Shloka">दे॒वी दे॒वेभि॑र्यज॒ते यज॑त्रै॒रमि॑नती तस्थतुरु॒क्षमा॑णे।</p>
<p class="Shloka">ऋ॒ताव॑री अ॒द्रुहा॑ दे॒वपु॑त्रे य॒ज्ञस्य॑ ने॒त्री शु॒चय॑द्भिर॒र्कैः॥ ४<span class="rvts2">.</span>०५६<span class="rvts2">.</span>०२</p>
<p class="Shloka">स इत्स्वपा॒ भुव॑नेष्वास॒ य इ॒मे द्यावा॑पृथि॒वी ज॒जान॑।</p>
<p class="Shloka">उ॒र्वी ग॑भी॒रे रज॑सी सु॒मेके॑ अवं॒शे धीर॒ शच्या॒ समै॑रत्॥ ४<span class="rvts2">.</span>०५६<span class="rvts2">.</span>०३</p>
<p class="Shloka">नू रो॑दसी बृ॒हद्भि॑र्नो॒ वरू॑थै॒ पत्नी॑वद्भिरि॒षय॑न्ती स॒जोषा॑।</p>
<p class="Shloka">उ॒रू॒ची विश्वे॑ यज॒ते नि पा॑तं धि॒या स्या॑म र॒थ्य॑ सदा॒साः॥ ४<span class="rvts2">.</span>०५६<span class="rvts2">.</span>०४</p>
<p class="Shloka">प्र वां॒ महि॒ द्यवी॑ अ॒भ्युप॑स्तुतिं भरामहे।</p>
<p class="Shloka">शुची॒ उप॒ प्रश॑स्तये॥ ४<span class="rvts2">.</span>०५६<span class="rvts2">.</span>०५</p>
<p class="Shloka">पु॒ना॒ने त॒न्वा॑ मि॒थः स्वेन॒ दक्षे॑ण राजथः।</p>
<p class="Shloka">ऊ॒ह्याथे॑ स॒नादृ॒तम्॥ ४<span class="rvts2">.</span>०५६<span class="rvts2">.</span>०६</p>
<p class="Shloka">म॒ही मि॒त्रस्य॑ साधथ॒स्तर॑न्ती॒ पिप्र॑ती ऋ॒तम्।</p>
<p class="Shloka">परि॑ य॒ज्ञं नि षे॑दथुः॥ ४<span class="rvts2">.</span>०५६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">क्षेत्र॑स्य॒ पति॑ना व॒यं हि॒तेने॑व जयामसि।</p>
<p class="Shloka">गामश्वं॑ पोषयि॒त्न्वा स नो॑ मृळाती॒दृशे॑॥ ४<span class="rvts2">.</span>०५७<span class="rvts2">.</span>०१</p>
<p class="Shloka">क्षेत्र॑स्य पते॒ मधु॑मन्तमू॒र्मिं धे॒नुरि॑व॒ पयो॑ अ॒स्मासु॑ धुक्ष्व।</p>
<p class="Shloka">म॒धु॒श्चुतं॑ घृ॒तमि॑व॒ सुपू॑तमृ॒तस्य॑ न॒ पत॑यो मृळयन्तु॥ ४<span class="rvts2">.</span>०५७<span class="rvts2">.</span>०२</p>
<p class="Shloka">मधु॑मती॒रोष॑धी॒र्द्याव॒ आपो॒ मधु॑मन्नो भवत्व॒न्तरि॑क्षम्।</p>
<p class="Shloka">क्षेत्र॑स्य॒ पति॒र्मधु॑मान्नो अ॒स्त्वरि॑ष्यन्तो॒ अन्वे॑नं चरेम॥ ४<span class="rvts2">.</span>०५७<span class="rvts2">.</span>०३</p>
<p class="Shloka">शु॒नं वा॒हाः शु॒नं नर॑ शु॒नं कृ॑षतु॒ लाङ्ग॑लम्।</p>
<p class="Shloka">शु॒नं व॑र॒त्रा ब॑ध्यन्तां शु॒नमष्ट्रा॒मुदि॑ङ्गय॥ ४<span class="rvts2">.</span>०५७<span class="rvts2">.</span>०४</p>
<p class="Shloka">शुना॑सीरावि॒मां वाचं॑ जुषेथां॒ यद्दि॒वि च॒क्रथु॒ पय॑।</p>
<p class="Shloka">तेने॒मामुप॑ सिञ्चतम्॥ ४<span class="rvts2">.</span>०५७<span class="rvts2">.</span>०५</p>
<p class="Shloka">अ॒र्वाची॑ सुभगे भव॒ सीते॒ वन्दा॑महे त्वा।</p>
<p class="Shloka">यथा॑ नः सु॒भगास॑सि॒ यथा॑ नः सु॒फलास॑सि॥ ४<span class="rvts2">.</span>०५७<span class="rvts2">.</span>०६</p>
<p class="Shloka">इन्द्र॒ सीतां॒ नि गृ॑ह्णातु॒ तां पू॒षानु॑ यच्छतु।</p>
<p class="Shloka">सा न॒ पय॑स्वती दुहा॒मुत्त॑रामुत्तरां॒ समा॑म्॥ ४<span class="rvts2">.</span>०५७<span class="rvts2">.</span>०७</p>
<p class="Shloka">शु॒नं न॒ फाला॒ वि कृ॑षन्तु॒ भूमिं॑ शु॒नं की॒नाशा॑ अ॒भि य॑न्तु वा॒हैः।</p>
<p class="Shloka">शु॒नं प॒र्जन्यो॒ मधु॑ना॒ पयो॑भि॒ शुना॑सीरा शु॒नम॒स्मासु॑ धत्तम्॥ ४<span class="rvts2">.</span>०५७<span class="rvts2">.</span>०८</p>
<p class="Sub-Heading">सूक्त</p>
<p class="Shloka">स॒मु॒द्रादू॒र्मिर्मधु॑माँ॒ उदा॑र॒दुपां॒शुना॒ सम॑मृत॒त्वमा॑नट्।</p>
<p class="Shloka">घृ॒तस्य॒ नाम॒ गुह्यं॒ यदस्ति॑ जि॒ह्वा दे॒वाना॑म॒मृत॑स्य॒ नाभि॑॥ ४<span class="rvts2">.</span>०५८<span class="rvts2">.</span>०१</p>
<p class="Shloka">व॒यं नाम॒ प्र ब्र॑वामा घृ॒तस्या॒स्मिन्य॒ज्ञे धा॑रयामा॒ नमो॑भिः।</p>
<p class="Shloka">उप॑ ब्र॒ह्मा शृ॑णवच्छ॒स्यमा॑नं॒ चतु॑शृङ्गोऽवमीद्गौ॒र ए॒तत्॥ ४<span class="rvts2">.</span>०५८<span class="rvts2">.</span>०२</p>
<p class="Shloka">च॒त्वारि॒ शृङ्गा॒ त्रयो॑ अस्य॒ पादा॒ द्वे शी॒र्षे स॒प्त हस्ता॑सो अस्य।</p>
<p class="Shloka">त्रिधा॑ ब॒द्धो वृ॑ष॒भो रो॑रवीति म॒हो दे॒वो मर्त्याँ॒ आ वि॑वेश॥ ४<span class="rvts2">.</span>०५८<span class="rvts2">.</span>०३</p>
<p class="Shloka">त्रिधा॑ हि॒तं प॒णिभि॑र्गु॒ह्यमा॑नं॒ गवि॑ दे॒वासो॑ घृ॒तमन्व॑विन्दन्।</p>
<p class="Shloka">इन्द्र॒ एकं॒ सूर्य॒ एकं॑ जजान वे॒नादेकं॑ स्व॒धया॒ निष्ट॑तक्षुः॥ ४<span class="rvts2">.</span>०५८<span class="rvts2">.</span>०४</p>
<p class="Shloka">ए॒ता अ॑र्षन्ति॒ हृद्या॑त्समु॒द्राच्छ॒तव्र॑जा रि॒पुणा॒ नाव॒चक्षे॑।</p>
<p class="Shloka">घृ॒तस्य॒ धारा॑ अ॒भि चा॑कशीमि हिर॒ण्ययो॑ वेत॒सो मध्य॑ आसाम्॥ ४<span class="rvts2">.</span>०५८<span class="rvts2">.</span>०५</p>
<p class="Shloka">स॒म्यक्स्र॑वन्ति स॒रितो॒ न धेना॑ अ॒न्तर्हृ॒दा मन॑सा पू॒यमा॑नाः।</p>
<p class="Shloka">ए॒ते अ॑र्षन्त्यू॒र्मयो॑ घृ॒तस्य॑ मृ॒गा इ॑व क्षिप॒णोरीष॑माणाः॥ ४<span class="rvts2">.</span>०५८<span class="rvts2">.</span>०६</p>
<p class="Shloka">सिन्धो॑रिव प्राध्व॒ने शू॑घ॒नासो॒ वात॑प्रमियः पतयन्ति य॒ह्वाः।</p>
<p class="Shloka">घृ॒तस्य॒ धारा॑ अरु॒षो न वा॒जी काष्ठा॑ भि॒न्दन्नू॒र्मिभि॒ पिन्व॑मानः॥ ४<span class="rvts2">.</span>०५८<span class="rvts2">.</span>०७</p>
<p class="Shloka">अ॒भि प्र॑वन्त॒ सम॑नेव॒ योषा॑ कल्या॒ण्य१ः स्मय॑मानासो अ॒ग्निम्।</p>
<p class="Shloka">घृ॒तस्य॒ धारा॑ स॒मिधो॑ नसन्त॒ ता जु॑षा॒णो ह॑र्यति जा॒तवे॑दाः॥ ४<span class="rvts2">.</span>०५८<span class="rvts2">.</span>०८</p>
<p class="Shloka">क॒न्या॑ इव वह॒तुमेत॒वा उ॑ अ॒ञ्ज्य॑ञ्जा॒ना अ॒भि चा॑कशीमि।</p>
<p class="Shloka">यत्र॒ सोम॑ सू॒यते॒ यत्र॑ य॒ज्ञो घृ॒तस्य॒ धारा॑ अ॒भि तत्प॑वन्ते॥ ४<span class="rvts2">.</span>०५८<span class="rvts2">.</span>०९</p>
<p class="Shloka">अ॒भ्य॑र्षत सुष्टु॒तिं गव्य॑मा॒जिम॒स्मासु॑ भ॒द्रा द्रवि॑णानि धत्त।</p>
<p class="Shloka">इ॒मं य॒ज्ञं न॑यत दे॒वता॑ नो घृ॒तस्य॒ धारा॒ मधु॑मत्पवन्ते॥ ४<span class="rvts2">.</span>०५८<span class="rvts2">.</span>१०</p>
<p class="Shloka">धाम॑न्ते॒ विश्वं॒ भुव॑न॒मधि॑ श्रि॒तम॒न्तः स॑मु॒द्रे हृ॒द्य१न्तरायु॑षि।</p>
<p class="Shloka">अ॒पामनी॑के समि॒थे य आभृ॑त॒स्तम॑श्याम॒ मधु॑मन्तं त ऊ॒र्मिम्॥ ४<span class="rvts2">.</span>०५८<span class="rvts2">.</span>११</p>
<p class="Sub-Heading">सूक्त</p>

     
     
  
<p class="Heading">॥ ऋग्वेदः मण्डलं ५॥</p>
<p class="Sub-Heading">सूक्त</p>
     <p class="">॥ ऋग्वेदः मण्डलं ५॥</p>
<p class="Shloka">अबो॑ध्य॒ग्निः स॒मिधा॒ जना॑नां॒ प्रति॑ धे॒नुमि॑वाय॒तीमु॒षास॑म्।</p>
<p class="Shloka">य॒ह्वा इ॑व॒ प्र व॒यामु॒ज्जिहा॑ना॒ प्र भा॒नव॑ सिस्रते॒ नाक॒मच्छ॑॥ ५<span class="rvts2">.</span>००१<span class="rvts2">.</span>०१</p>
<p class="Shloka">अबो॑धि॒ होता॑ य॒जथा॑य दे॒वानू॒र्ध्वो अ॒ग्निः सु॒मना॑ प्रा॒तर॑स्थात्।</p>
<p class="Shloka">समि॑द्धस्य॒ रुश॑ददर्शि॒ पाजो॑ म॒हान्दे॒वस्तम॑सो॒ निर॑मोचि॥ ५<span class="rvts2">.</span>००१<span class="rvts2">.</span>०२</p>
<p class="Shloka">यदीं॑ ग॒णस्य॑ रश॒नामजी॑ग॒ शुचि॑रङ्क्ते॒ शुचि॑भि॒र्गोभि॑र॒ग्निः।</p>
<p class="Shloka">आद्दक्षि॑णा युज्यते वाज॒यन्त्यु॑त्ता॒नामू॒र्ध्वो अ॑धयज्जु॒हूभि॑॥ ५<span class="rvts2">.</span>००१<span class="rvts2">.</span>०३</p>
<p class="Shloka">अ॒ग्निमच्छा॑ देवय॒तां मनां॑सि॒ चक्षूं॑षीव॒ सूर्ये॒ सं च॑रन्ति।</p>
<p class="Shloka">यदीं॒ सुवा॑ते उ॒षसा॒ विरू॑पे श्वे॒तो वा॒जी जा॑यते॒ अग्रे॒ अह्ना॑म्॥ ५<span class="rvts2">.</span>००१<span class="rvts2">.</span>०४</p>
<p class="Shloka">जनि॑ष्ट॒ हि जेन्यो॒ अग्रे॒ अह्नां॑ हि॒तो हि॒तेष्व॑रु॒षो वने॑षु।</p>
<p class="Shloka">दमे॑दमे स॒प्त रत्ना॒ दधा॑नो॒ऽग्निर्होता॒ नि ष॑सादा॒ यजी॑यान्॥ ५<span class="rvts2">.</span>००१<span class="rvts2">.</span>०५</p>
<p class="Shloka">अ॒ग्निर्होता॒ न्य॑सीद॒द्यजी॑यानु॒पस्थे॑ मा॒तुः सु॑र॒भा उ॑ लो॒के।</p>
<p class="Shloka">युवा॑ क॒विः पु॑रुनि॒ष्ठ ऋ॒तावा॑ ध॒र्ता कृ॑ष्टी॒नामु॒त मध्य॑ इ॒द्धः॥ ५<span class="rvts2">.</span>००१<span class="rvts2">.</span>०६</p>
<p class="Shloka">प्र णु त्यं विप्र॑मध्व॒रेषु॑ सा॒धुम॒ग्निं होता॑रमीळते॒ नमो॑भिः।</p>
<p class="Shloka">आ यस्त॒तान॒ रोद॑सी ऋ॒तेन॒ नित्यं॑ मृजन्ति वा॒जिनं॑ घृ॒तेन॑॥ ५<span class="rvts2">.</span>००१<span class="rvts2">.</span>०७</p>
<p class="Shloka">मा॒र्जा॒ल्यो॑ मृज्यते॒ स्वे दमू॑नाः कविप्रश॒स्तो अति॑थिः शि॒वो न॑।</p>
<p class="Shloka">स॒हस्र॑शृङ्गो वृष॒भस्तदो॑जा॒ विश्वाँ॑ अग्ने॒ सह॑सा॒ प्रास्य॒न्यान्॥ ५<span class="rvts2">.</span>००१<span class="rvts2">.</span>०८</p>
<p class="Shloka">प्र स॒द्यो अ॑ग्ने॒ अत्ये॑ष्य॒न्याना॒विर्यस्मै॒ चारु॑तमो ब॒भूथ॑।</p>
<p class="Shloka">ई॒ळेन्यो॑ वपु॒ष्यो॑ वि॒भावा॑ प्रि॒यो वि॒शामति॑थि॒र्मानु॑षीणाम्॥ ५<span class="rvts2">.</span>००१<span class="rvts2">.</span>०९</p>
<p class="Shloka">तुभ्यं॑ भरन्ति क्षि॒तयो॑ यविष्ठ ब॒लिम॑ग्ने॒ अन्ति॑त॒ ओत दू॒रात्।</p>
<p class="Shloka">आ भन्दि॑ष्ठस्य सुम॒तिं चि॑किद्धि बृ॒हत्ते॑ अग्ने॒ महि॒ शर्म॑ भ॒द्रम्॥ ५<span class="rvts2">.</span>००१<span class="rvts2">.</span>१०</p>
<p class="Shloka">आद्य रथं॑ भानुमो भानु॒मन्त॒मग्ने॒ तिष्ठ॑ यज॒तेभि॒ सम॑न्तम्।</p>
<p class="Shloka">वि॒द्वान्प॑थी॒नामु॒र्व१न्तरि॑क्ष॒मेह दे॒वान्ह॑वि॒रद्या॑य वक्षि॥ ५<span class="rvts2">.</span>००१<span class="rvts2">.</span>११</p>
<p class="Shloka">अवो॑चाम क॒वये॒ मेध्या॑य॒ वचो॑ व॒न्दारु॑ वृष॒भाय॒ वृष्णे॑।</p>
<p class="Shloka">गवि॑ष्ठिरो॒ नम॑सा॒ स्तोम॑म॒ग्नौ दि॒वी॑व रु॒क्ममु॑रु॒व्यञ्च॑मश्रेत्॥ ५<span class="rvts2">.</span>००१<span class="rvts2">.</span>१२</p>
<p class="Sub-Heading">सूक्त</p>
<p class="Shloka">कु॒मा॒रं मा॒ता यु॑व॒तिः समु॑ब्धं॒ गुहा॑ बिभर्ति॒ न द॑दाति पि॒त्रे।</p>
<p class="Shloka">अनी॑कमस्य॒ न मि॒नज्जना॑सः पु॒रः प॑श्यन्ति॒ निहि॑तमर॒तौ॥ ५<span class="rvts2">.</span>००२<span class="rvts2">.</span>०१</p>
<p class="Shloka">कमे॒तं त्वं यु॑वते कुमा॒रं पेषी॑ बिभर्षि॒ महि॑षी जजान।</p>
<p class="Shloka">पू॒र्वीर्हि गर्भ॑ श॒रदो॑ व॒वर्धाप॑श्यं जा॒तं यदसू॑त मा॒ता॥ ५<span class="rvts2">.</span>००२<span class="rvts2">.</span>०२</p>
<p class="Shloka">हिर॑ण्यदन्तं॒ शुचि॑वर्णमा॒रात्क्षेत्रा॑दपश्य॒मायु॑धा॒ मिमा॑नम्।</p>
<p class="Shloka">द॒दा॒नो अ॑स्मा अ॒मृतं॑ वि॒पृक्व॒त्किं माम॑नि॒न्द्राः कृ॑णवन्ननु॒क्थाः॥ ५<span class="rvts2">.</span>००२<span class="rvts2">.</span>०३</p>
<p class="Shloka">क्षेत्रा॑दपश्यं सनु॒तश्चर॑न्तं सु॒मद्यू॒थं न पु॒रु शोभ॑मानम्।</p>
<p class="Shloka">न ता अ॑गृभ्र॒न्नज॑निष्ट॒ हि षः पलि॑क्नी॒रिद्यु॑व॒तयो॑ भवन्ति॥ ५<span class="rvts2">.</span>००२<span class="rvts2">.</span>०४</p>
<p class="Shloka">के मे॑ मर्य॒कं वि य॑वन्त॒ गोभि॒र्न येषां॑ गो॒पा अर॑णश्चि॒दास॑।</p>
<p class="Shloka">य ईं॑ जगृ॒भुरव॒ ते सृ॑ज॒न्त्वाजा॑ति प॒श्व उप॑ नश्चिकि॒त्वान्॥ ५<span class="rvts2">.</span>००२<span class="rvts2">.</span>०५</p>
<p class="Shloka">व॒सां राजा॑नं वस॒तिं जना॑ना॒मरा॑तयो॒ नि द॑धु॒र्मर्त्ये॑षु।</p>
<p class="Shloka">ब्रह्मा॒ण्यत्रे॒रव॒ तं सृ॑जन्तु निन्दि॒तारो॒ निन्द्या॑सो भवन्तु॥ ५<span class="rvts2">.</span>००२<span class="rvts2">.</span>०६</p>
<p class="Shloka">शुन॑श्चि॒च्छेपं॒ निदि॑तं स॒हस्रा॒द्यूपा॑दमुञ्चो॒ अश॑मिष्ट॒ हि षः।</p>
<p class="Shloka">ए॒वास्मद॑ग्ने॒ वि मु॑मुग्धि॒ पाशा॒न्होत॑श्चिकित्व इ॒ह तू नि॒षद्य॑॥ ५<span class="rvts2">.</span>००२<span class="rvts2">.</span>०७</p>
<p class="Shloka">हृ॒णी॒यमा॑नो॒ अप॒ हि मदैये॒ प्र मे॑ दे॒वानां॑ व्रत॒पा उ॑वाच।</p>
<p class="Shloka">इन्द्रो॑ वि॒द्वाँ अनु॒ हि त्वा॑ च॒चक्ष॒ तेना॒हम॑ग्ने॒ अनु॑शिष्ट॒ आगा॑म्॥ ५<span class="rvts2">.</span>००२<span class="rvts2">.</span>०८</p>
<p class="Shloka">वि ज्योति॑षा बृह॒ता भा॑त्य॒ग्निरा॒विर्विश्वा॑नि कृणुते महि॒त्वा।</p>
<p class="Shloka">प्रादे॑वीर्मा॒याः स॑हते दु॒रेवा॒ शिशी॑ते॒ शृङ्गे॒ रक्ष॑से वि॒निक्षे॑॥ ५<span class="rvts2">.</span>००२<span class="rvts2">.</span>०९</p>
<p class="Shloka">उ॒त स्वा॒नासो॑ दि॒वि ष॑न्त्व॒ग्नेस्ति॒ग्मायु॑धा॒ रक्ष॑से॒ हन्त॒वा उ॑।</p>
<p class="Shloka">मदे॑ चिदस्य॒ प्र रु॑जन्ति॒ भामा॒ न व॑रन्ते परि॒बाधो॒ अदे॑वीः॥ ५<span class="rvts2">.</span>००२<span class="rvts2">.</span>१०</p>
<p class="Shloka">ए॒तं ते॒ स्तोमं॑ तुविजात॒ विप्रो॒ रथं॒ न धीर॒ स्वपा॑ अतक्षम्।</p>
<p class="Shloka">यदीद॑ग्ने॒ प्रति॒ त्वं दे॑व॒ हर्या॒ स्व॑र्वतीर॒प ए॑ना जयेम॥ ५<span class="rvts2">.</span>००२<span class="rvts2">.</span>११</p>
<p class="Shloka">तु॒वि॒ग्रीवो॑ वृष॒भो वा॑वृधा॒नो॑ऽश॒त्र्व१र्यः सम॑जाति॒ वेद॑।</p>
<p class="Shloka">इती॒मम॒ग्निम॒मृता॑ अवोचन्ब॒र्हिष्म॑ते॒ मन॑वे॒ शर्म॑ यंसद्ध॒विष्म॑ते॒ मन॑वे॒ शर्म॑ यंसत्॥ ५<span class="rvts2">.</span>००२<span class="rvts2">.</span>१२</p>
<p class="Sub-Heading">सूक्त</p>
<p class="Shloka">त्वम॑ग्ने॒ वरु॑णो॒ जाय॑से॒ यत्त्वं मि॒त्रो भ॑वसि॒ यत्समि॑द्धः।</p>
<p class="Shloka">त्वे विश्वे॑ सहसस्पुत्र दे॒वास्त्वमिन्द्रो॑ दा॒शुषे॒ मर्त्या॑य॥ ५<span class="rvts2">.</span>००३<span class="rvts2">.</span>०१</p>
<p class="Shloka">त्वम॑र्य॒मा भ॑वसि॒ यत्क॒नीनां॒ नाम॑ स्वधाव॒न्गुह्यं॑ बिभर्षि।</p>
<p class="Shloka">अ॒ञ्जन्ति॑ मि॒त्रं सुधि॑तं॒ न गोभि॒र्यद्दम्प॑ती॒ सम॑नसा कृ॒णोषि॑॥ ५<span class="rvts2">.</span>००३<span class="rvts2">.</span>०२</p>
<p class="Shloka">तव॑ श्रि॒ये म॒रुतो॑ मर्जयन्त॒ रुद्र॒ यत्ते॒ जनि॑म॒ चारु॑ चि॒त्रम्।</p>
<p class="Shloka">प॒दं यद्विष्णो॑रुप॒मं नि॒धायि॒ तेन॑ पासि॒ गुह्यं॒ नाम॒ गोना॑म्॥ ५<span class="rvts2">.</span>००३<span class="rvts2">.</span>०३</p>
<p class="Shloka">तव॑ श्रि॒या सु॒दृशो॑ देव दे॒वाः पु॒रू दधा॑ना अ॒मृतं॑ सपन्त।</p>
<p class="Shloka">होता॑रम॒ग्निं मनु॑षो॒ नि षे॑दुर्दश॒स्यन्त॑ उ॒शिज॒ शंस॑मा॒योः॥ ५<span class="rvts2">.</span>००३<span class="rvts2">.</span>०४</p>
<p class="Shloka">न त्वद्धोता॒ पूर्वो॑ अग्ने॒ यजी॑या॒न्न काव्यै॑ प॒रो अ॑स्ति स्वधावः।</p>
<p class="Shloka">वि॒शश्च॒ यस्या॒ अति॑थि॒र्भवा॑सि॒ स य॒ज्ञेन॑ वनवद्देव॒ मर्ता॑न्॥ ५<span class="rvts2">.</span>००३<span class="rvts2">.</span>०५</p>
<p class="Shloka">व॒यम॑ग्ने वनुयाम॒ त्वोता॑ वसू॒यवो॑ ह॒विषा॒ बुध्य॑मानाः।</p>
<p class="Shloka">व॒यं स॑म॒र्ये वि॒दथे॒ष्वह्नां॑ व॒यं रा॒या स॑हसस्पुत्र॒ मर्ता॑न्॥ ५<span class="rvts2">.</span>००३<span class="rvts2">.</span>०६</p>
<p class="Shloka">यो न॒ आगो॑ अ॒भ्येनो॒ भरा॒त्यधीद॒घम॒घशं॑से दधात।</p>
<p class="Shloka">ज॒ही चि॑कित्वो अ॒भिश॑स्तिमे॒तामग्ने॒ यो नो॑ म॒र्चय॑ति द्व॒येन॑॥ ५<span class="rvts2">.</span>००३<span class="rvts2">.</span>०७</p>
<p class="Shloka">त्वाम॒स्या व्युषि॑ देव॒ पूर्वे॑ दू॒तं कृ॑ण्वा॒ना अ॑यजन्त ह॒व्यैः।</p>
<p class="Shloka">सं॒स्थे यद॑ग्न॒ ईय॑से रयी॒णां दे॒वो मर्तै॒र्वसु॑भिरि॒ध्यमा॑नः॥ ५<span class="rvts2">.</span>००३<span class="rvts2">.</span>०८</p>
<p class="Shloka">अव॑ स्पृधि पि॒तरं॒ योधि॑ वि॒द्वान्पु॒त्रो यस्ते॑ सहसः सून ऊ॒हे।</p>
<p class="Shloka">क॒दा चि॑कित्वो अ॒भि च॑क्षसे॒ नोऽग्ने॑ क॒दाँ ऋ॑त॒चिद्या॑तयासे॥ ५<span class="rvts2">.</span>००३<span class="rvts2">.</span>०९</p>
<p class="Shloka">भूरि॒ नाम॒ वन्द॑मानो दधाति पि॒ता व॑सो॒ यदि॒ तज्जो॒षया॑से।</p>
<p class="Shloka">कु॒विद्दे॒वस्य॒ सह॑सा चका॒नः सु॒म्नम॒ग्निर्व॑नते वावृधा॒नः॥ ५<span class="rvts2">.</span>००३<span class="rvts2">.</span>१०</p>
<p class="Shloka">त्वम॒ङ्ग ज॑रि॒तारं॑ यविष्ठ॒ विश्वा॑न्यग्ने दुरि॒ताति॑ पर्षि।</p>
<p class="Shloka">स्ते॒ना अ॑दृश्रन्रि॒पवो॒ जना॒सोऽज्ञा॑तकेता वृजि॒ना अ॑भूवन्॥ ५<span class="rvts2">.</span>००३<span class="rvts2">.</span>११</p>
<p class="Shloka">इ॒मे यामा॑सस्त्व॒द्रिग॑भूव॒न्वस॑वे वा॒ तदिदागो॑ अवाचि।</p>
<p class="Shloka">नाहा॒यम॒ग्निर॒भिश॑स्तये नो॒ न रीष॑ते वावृधा॒नः परा॑ दात्॥ ५<span class="rvts2">.</span>००३<span class="rvts2">.</span>१२</p>
<p class="Sub-Heading">सूक्त</p>
<p class="Shloka">त्वाम॑ग्ने॒ वसु॑पतिं॒ वसू॑नाम॒भि प्र म॑न्दे अध्व॒रेषु॑ राजन्।</p>
<p class="Shloka">त्वया॒ वाजं॑ वाज॒यन्तो॑ जयेमा॒भि ष्या॑म पृत्सु॒तीर्मर्त्या॑नाम्॥ ५<span class="rvts2">.</span>००४<span class="rvts2">.</span>०१</p>
<p class="Shloka">ह॒व्य॒वाळ॒ग्निर॒जर॑ पि॒ता नो॑ वि॒भुर्वि॒भावा॑ सु॒दृशी॑को अ॒स्मे।</p>
<p class="Shloka">सु॒गा॒र्ह॒प॒त्याः समिषो॑ दिदीह्यस्म॒द्र्य१क्सं मि॑मीहि॒ श्रवां॑सि॥ ५<span class="rvts2">.</span>००४<span class="rvts2">.</span>०२</p>
<p class="Shloka">वि॒शां क॒विं वि॒श्पतिं॒ मानु॑षीणां॒ शुचिं॑ पाव॒कं घृ॒तपृ॑ष्ठम॒ग्निम्।</p>
<p class="Shloka">नि होता॑रं विश्व॒विदं॑ दधिध्वे॒ स दे॒वेषु॑ वनते॒ वार्या॑णि॥ ५<span class="rvts2">.</span>००४<span class="rvts2">.</span>०३</p>
<p class="Shloka">जु॒षस्वा॑ग्न॒ इळ॑या स॒जोषा॒ यत॑मानो र॒श्मिभि॒ सूर्य॑स्य।</p>
<p class="Shloka">जु॒षस्व॑ नः स॒मिधं॑ जातवेद॒ आ च॑ दे॒वान्ह॑वि॒रद्या॑य वक्षि॥ ५<span class="rvts2">.</span>००४<span class="rvts2">.</span>०४</p>
<p class="Shloka">जुष्टो॒ दमू॑ना॒ अति॑थिर्दुरो॒ण इ॒मं नो॑ य॒ज्ञमुप॑ याहि वि॒द्वान्।</p>
<p class="Shloka">विश्वा॑ अग्ने अभि॒युजो॑ वि॒हत्या॑ शत्रूय॒तामा भ॑रा॒ भोज॑नानि॥ ५<span class="rvts2">.</span>००४<span class="rvts2">.</span>०५</p>
<p class="Shloka">व॒धेन॒ दस्युं॒ प्र हि चा॒तय॑स्व॒ वय॑ कृण्वा॒नस्त॒न्वे॒३ स्वायै॑।</p>
<p class="Shloka">पिप॑र्षि॒ यत्स॑हसस्पुत्र दे॒वान्त्सो अ॑ग्ने पाहि नृतम॒ वाजे॑ अ॒स्मान्॥ ५<span class="rvts2">.</span>००४<span class="rvts2">.</span>०६</p>
<p class="Shloka">व॒यं ते॑ अग्न उ॒क्थैर्वि॑धेम व॒यं ह॒व्यैः पा॑वक भद्रशोचे।</p>
<p class="Shloka">अ॒स्मे र॒यिं वि॒श्ववा॑रं॒ समि॑न्वा॒स्मे विश्वा॑नि॒ द्रवि॑णानि धेहि॥ ५<span class="rvts2">.</span>००४<span class="rvts2">.</span>०७</p>
<p class="Shloka">अ॒स्माक॑मग्ने अध्व॒रं जु॑षस्व॒ सह॑सः सूनो त्रिषधस्थ ह॒व्यम्।</p>
<p class="Shloka">व॒यं दे॒वेषु॑ सु॒कृत॑ स्याम॒ शर्म॑णा नस्त्रि॒वरू॑थेन पाहि॥ ५<span class="rvts2">.</span>००४<span class="rvts2">.</span>०८</p>
<p class="Shloka">विश्वा॑नि नो दु॒र्गहा॑ जातवेद॒ सिन्धुं॒ न ना॒वा दु॑रि॒ताति॑ पर्षि।</p>
<p class="Shloka">अग्ने॑ अत्रि॒वन्नम॑सा गृणा॒नो॒३ऽस्माकं॑ बोध्यवि॒ता त॒नूना॑म्॥ ५<span class="rvts2">.</span>००४<span class="rvts2">.</span>०९</p>
<p class="Shloka">यस्त्वा॑ हृ॒दा की॒रिणा॒ मन्य॑मा॒नोऽम॑र्त्यं॒ मर्त्यो॒ जोह॑वीमि।</p>
<p class="Shloka">जात॑वेदो॒ यशो॑ अ॒स्मासु॑ धेहि प्र॒जाभि॑रग्ने अमृत॒त्वम॑श्याम्॥ ५<span class="rvts2">.</span>००४<span class="rvts2">.</span>१०</p>
<p class="Shloka">यस्मै॒ त्वं सु॒कृते॑ जातवेद उ लो॒कम॑ग्ने कृ॒णव॑ स्यो॒नम्।</p>
<p class="Shloka">अ॒श्विनं॒ स पु॒त्रिणं॑ वी॒रव॑न्तं॒ गोम॑न्तं र॒यिं न॑शते स्व॒स्ति॥ ५<span class="rvts2">.</span>००४<span class="rvts2">.</span>११</p>
<p class="Sub-Heading">सूक्त</p>
<p class="Shloka">सुस॑मिद्धाय शो॒चिषे॑ घृ॒तं ती॒व्रं जु॑होतन।</p>
<p class="Shloka">अ॒ग्नये॑ जा॒तवे॑दसे॥ ५<span class="rvts2">.</span>००५<span class="rvts2">.</span>०१</p>
<p class="Shloka">नरा॒शंस॑ सुषूदती॒मं य॒ज्ञमदा॑भ्यः।</p>
<p class="Shloka">क॒विर्हि मधु॑हस्त्यः॥ ५<span class="rvts2">.</span>००५<span class="rvts2">.</span>०२</p>
<p class="Shloka">ई॒ळि॒तो अ॑ग्न॒ आ व॒हेन्द्रं॑ चि॒त्रमि॒ह प्रि॒यम्।</p>
<p class="Shloka">सु॒खै रथे॑भिरू॒तये॑॥ ५<span class="rvts2">.</span>००५<span class="rvts2">.</span>०३</p>
<p class="Shloka">ऊर्ण॑म्रदा॒ वि प्र॑थस्वा॒भ्य१र्का अ॑नूषत।</p>
<p class="Shloka">भवा॑ नः शुभ्र सा॒तये॑॥ ५<span class="rvts2">.</span>००५<span class="rvts2">.</span>०४</p>
<p class="Shloka">देवी॑र्द्वारो॒ वि श्र॑यध्वं सुप्राय॒णा न॑ ऊ॒तये॑।</p>
<p class="Shloka">प्रप्र॑ य॒ज्ञं पृ॑णीतन॥ ५<span class="rvts2">.</span>००५<span class="rvts2">.</span>०५</p>
<p class="Shloka">सु॒प्रती॑के वयो॒वृधा॑ य॒ह्वी ऋ॒तस्य॑ मा॒तरा॑।</p>
<p class="Shloka">दो॒षामु॒षास॑मीमहे॥ ५<span class="rvts2">.</span>००५<span class="rvts2">.</span>०६</p>
<p class="Shloka">वात॑स्य॒ पत्म॑न्नीळि॒ता दैव्या॒ होता॑रा॒ मनु॑षः।</p>
<p class="Shloka">इ॒मं नो॑ य॒ज्ञमा ग॑तम्॥ ५<span class="rvts2">.</span>००५<span class="rvts2">.</span>०७</p>
<p class="Shloka">इळा॒ सर॑स्वती म॒ही ति॒स्रो दे॒वीर्म॑यो॒भुव॑।</p>
<p class="Shloka">ब॒र्हिः सी॑दन्त्व॒स्रिध॑॥ ५<span class="rvts2">.</span>००५<span class="rvts2">.</span>०८</p>
<p class="Shloka">शि॒वस्त्व॑ष्टरि॒हा ग॑हि वि॒भुः पोष॑ उ॒त त्मना॑।</p>
<p class="Shloka">य॒ज्ञेय॑ज्ञे न॒ उद॑व॥ ५<span class="rvts2">.</span>००५<span class="rvts2">.</span>०९</p>
<p class="Shloka">यत्र॒ वेत्थ॑ वनस्पते दे॒वानां॒ गुह्या॒ नामा॑नि।</p>
<p class="Shloka">तत्र॑ ह॒व्यानि॑ गामय॥ ५<span class="rvts2">.</span>००५<span class="rvts2">.</span>१०</p>
<p class="Shloka">स्वाहा॒ग्नये॒ वरु॑णाय॒ स्वाहेन्द्रा॑य म॒रुद्भ्य॑।</p>
<p class="Shloka">स्वाहा॑ दे॒वेभ्यो॑ ह॒विः॥ ५<span class="rvts2">.</span>००५<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒ग्निं तं म॑न्ये॒ यो वसु॒रस्तं॒ यं यन्ति॑ धे॒नव॑।</p>
<p class="Shloka">अस्त॒मर्व॑न्त आ॒शवोऽस्तं॒ नित्या॑सो वा॒जिन॒ इषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०१</p>
<p class="Shloka">सो अ॒ग्निर्यो वसु॑र्गृ॒णे सं यमा॒यन्ति॑ धे॒नव॑।</p>
<p class="Shloka">समर्व॑न्तो रघु॒द्रुव॒ सं सु॑जा॒तास॑ सू॒रय॒ इषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०२</p>
<p class="Shloka">अ॒ग्निर्हि वा॒जिनं॑ वि॒शे ददा॑ति वि॒श्वच॑र्षणिः।</p>
<p class="Shloka">अ॒ग्नी रा॒ये स्वा॒भुवं॒ स प्री॒तो या॑ति॒ वार्य॒मिषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०३</p>
<p class="Shloka">आ ते॑ अग्न इधीमहि द्यु॒मन्तं॑ देवा॒जर॑म्।</p>
<p class="Shloka">यद्ध॒ स्या ते॒ पनी॑यसी स॒मिद्दी॒दय॑ति॒ द्यवीषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०४</p>
<p class="Shloka">आ ते॑ अग्न ऋ॒चा ह॒विः शुक्र॑स्य शोचिषस्पते।</p>
<p class="Shloka">सुश्च॑न्द्र॒ दस्म॒ विश्प॑ते॒ हव्य॑वा॒ट् तुभ्यं॑ हूयत॒ इषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०५</p>
<p class="Shloka">प्रो त्ये अ॒ग्नयो॒ऽग्निषु॒ विश्वं॑ पुष्यन्ति॒ वार्य॑म्।</p>
<p class="Shloka">ते हि॑न्विरे॒ त इ॑न्विरे॒ त इ॑षण्यन्त्यानु॒षगिषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०६</p>
<p class="Shloka">तव॒ त्ये अ॑ग्ने अ॒र्चयो॒ महि॑ व्राधन्त वा॒जिन॑।</p>
<p class="Shloka">ये पत्व॑भिः श॒फानां॑ व्र॒जा भु॒रन्त॒ गोना॒मिषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०७</p>
<p class="Shloka">नवा॑ नो अग्न॒ आ भ॑र स्तो॒तृभ्य॑ सुक्षि॒तीरिष॑।</p>
<p class="Shloka">ते स्या॑म॒ य आ॑नृ॒चुस्त्वादू॑तासो॒ दमे॑दम॒ इषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०८</p>
<p class="Shloka">उ॒भे सु॑श्चन्द्र स॒र्पिषो॒ दर्वी॑ श्रीणीष आ॒सनि॑।</p>
<p class="Shloka">उ॒तो न॒ उत्पु॑पूर्या उ॒क्थेषु॑ शवसस्पत॒ इषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>०९</p>
<p class="Shloka">ए॒वाँ अ॒ग्निम॑जुर्यमुर्गी॒र्भिर्य॒ज्ञेभि॑रानु॒षक्।</p>
<p class="Shloka">दध॑द॒स्मे सु॒वीर्य॑मु॒त त्यदा॒श्वश्व्य॒मिषं॑ स्तो॒तृभ्य॒ आ भ॑र॥ ५<span class="rvts2">.</span>००६<span class="rvts2">.</span>१०</p>
<p class="Sub-Heading">सूक्त</p>
<p class="Shloka">सखा॑य॒ सं व॑ स॒म्यञ्च॒मिषं॒ स्तोमं॑ चा॒ग्नये॑।</p>
<p class="Shloka">वर्षि॑ष्ठाय क्षिती॒नामू॒र्जो नप्त्रे॒ सह॑स्वते॥ ५<span class="rvts2">.</span>००७<span class="rvts2">.</span>०१</p>
<p class="Shloka">कुत्रा॑ चि॒द्यस्य॒ समृ॑तौ र॒ण्वा नरो॑ नृ॒षद॑ने।</p>
<p class="Shloka">अर्ह॑न्तश्चि॒द्यमि॑न्ध॒ते सं॑ज॒नय॑न्ति ज॒न्तव॑॥ ५<span class="rvts2">.</span>००७<span class="rvts2">.</span>०२</p>
<p class="Shloka">सं यदि॒षो वना॑महे॒ सं ह॒व्या मानु॑षाणाम्।</p>
<p class="Shloka">उ॒त द्यु॒म्नस्य॒ शव॑स ऋ॒तस्य॑ र॒श्मिमा द॑दे॥ ५<span class="rvts2">.</span>००७<span class="rvts2">.</span>०३</p>
<p class="Shloka">स स्मा॑ कृणोति के॒तुमा नक्तं॑ चिद्दू॒र आ स॒ते।</p>
<p class="Shloka">पा॒व॒को यद्वन॒स्पती॒न्प्र स्मा॑ मि॒नात्य॒जर॑॥ ५<span class="rvts2">.</span>००७<span class="rvts2">.</span>०४</p>
<p class="Shloka">अव॑ स्म॒ यस्य॒ वेष॑णे॒ स्वेदं॑ प॒थिषु॒ जुह्व॑ति।</p>
<p class="Shloka">अ॒भीमह॒ स्वजे॑न्यं॒ भूमा॑ पृ॒ष्ठेव॑ रुरुहुः॥ ५<span class="rvts2">.</span>००७<span class="rvts2">.</span>०५</p>
<p class="Shloka">यं मर्त्य॑ पुरु॒स्पृहं॑ वि॒दद्विश्व॑स्य॒ धाय॑से।</p>
<p class="Shloka">प्र स्वाद॑नं पितू॒नामस्त॑तातिं चिदा॒यवे॑॥ ५<span class="rvts2">.</span>००७<span class="rvts2">.</span>०६</p>
<p class="Shloka">स हि ष्मा॒ धन्वाक्षि॑तं॒ दाता॒ न दात्या प॒शुः।</p>
<p class="Shloka">हिरि॑श्मश्रु॒ शुचि॑दन्नृ॒भुरनि॑भृष्टतविषिः॥ ५<span class="rvts2">.</span>००७<span class="rvts2">.</span>०७</p>
<p class="Shloka">शुचि॑ ष्म॒ यस्मा॑ अत्रि॒वत्प्र स्वधि॑तीव॒ रीय॑ते।</p>
<p class="Shloka">सु॒षूर॑सूत मा॒ता क्रा॒णा यदा॑न॒शे भग॑म्॥ ५<span class="rvts2">.</span>००७<span class="rvts2">.</span>०८</p>
<p class="Shloka">आ यस्ते॑ सर्पिरासु॒तेऽग्ने॒ शमस्ति॒ धाय॑से।</p>
<p class="Shloka">ऐषु॑ द्यु॒म्नमु॒त श्रव॒ आ चि॒त्तं मर्त्ये॑षु धाः॥ ५<span class="rvts2">.</span>००७<span class="rvts2">.</span>०९</p>
<p class="Shloka">इति॑ चिन्म॒न्युम॒ध्रिज॒स्त्वादा॑त॒मा प॒शुं द॑दे।</p>
<p class="Shloka">आद॑ग्ने॒ अपृ॑ण॒तोऽत्रि॑ सासह्या॒द्दस्यू॑नि॒षः सा॑सह्या॒न्नॄन्॥ ५<span class="rvts2">.</span>००७<span class="rvts2">.</span>१०</p>
<p class="Sub-Heading">सूक्त</p>
<p class="Shloka">त्वाम॑ग्न ऋता॒यव॒ समी॑धिरे प्र॒त्नं प्र॒त्नास॑ ऊ॒तये॑ सहस्कृत।</p>
<p class="Shloka">पु॒रु॒श्च॒न्द्रं य॑ज॒तं वि॒श्वधा॑यसं॒ दमू॑नसं गृ॒हप॑तिं॒ वरे॑ण्यम्॥ ५<span class="rvts2">.</span>००८<span class="rvts2">.</span>०१</p>
<p class="Shloka">त्वाम॑ग्ने॒ अति॑थिं पू॒र्व्यं विश॑ शो॒चिष्के॑शं गृ॒हप॑तिं॒ नि षे॑दिरे।</p>
<p class="Shloka">बृ॒हत्के॑तुं पुरु॒रूपं॑ धन॒स्पृतं॑ सु॒शर्मा॑णं॒ स्वव॑सं जर॒द्विष॑म्॥ ५<span class="rvts2">.</span>००८<span class="rvts2">.</span>०२</p>
<p class="Shloka">त्वाम॑ग्ने॒ मानु॑षीरीळते॒ विशो॑ होत्रा॒विदं॒ विवि॑चिं रत्न॒धात॑मम्।</p>
<p class="Shloka">गुहा॒ सन्तं॑ सुभग वि॒श्वद॑र्शतं तुविष्व॒णसं॑ सु॒यजं॑ घृत॒श्रिय॑म्॥ ५<span class="rvts2">.</span>००८<span class="rvts2">.</span>०३</p>
<p class="Shloka">त्वाम॑ग्ने धर्ण॒सिं वि॒श्वधा॑ व॒यं गी॒र्भिर्गृ॒णन्तो॒ नम॒सोप॑ सेदिम।</p>
<p class="Shloka">स नो॑ जुषस्व समिधा॒नो अ॑ङ्गिरो दे॒वो मर्त॑स्य य॒शसा॑ सुदी॒तिभि॑॥ ५<span class="rvts2">.</span>००८<span class="rvts2">.</span>०४</p>
<p class="Shloka">त्वम॑ग्ने पुरु॒रूपो॑ वि॒शेवि॑शे॒ वयो॑ दधासि प्र॒त्नथा॑ पुरुष्टुत।</p>
<p class="Shloka">पु॒रूण्यन्ना॒ सह॑सा॒ वि रा॑जसि॒ त्विषि॒ सा ते॑ तित्विषा॒णस्य॒ नाधृषे॑॥ ५<span class="rvts2">.</span>००८<span class="rvts2">.</span>०५</p>
<p class="Shloka">त्वाम॑ग्ने समिधा॒नं य॑विष्ठ्य दे॒वा दू॒तं च॑क्रिरे हव्य॒वाह॑नम्।</p>
<p class="Shloka">उ॒रु॒ज्रय॑सं घृ॒तयो॑नि॒माहु॑तं त्वे॒षं चक्षु॑र्दधिरे चोद॒यन्म॑ति॥ ५<span class="rvts2">.</span>००८<span class="rvts2">.</span>०६</p>
<p class="Shloka">त्वाम॑ग्ने प्र॒दिव॒ आहु॑तं घृ॒तैः सु॑म्ना॒यव॑ सुष॒मिधा॒ समी॑धिरे।</p>
<p class="Shloka">स वा॑वृधा॒न ओष॑धीभिरुक्षि॒तो॒३ऽभि ज्रयां॑सि॒ पार्थि॑वा॒ वि ति॑ष्ठसे॥ ५<span class="rvts2">.</span>००८<span class="rvts2">.</span>०७</p>
<p class="Sub-Heading">सूक्त</p>
<p class="Shloka">त्वाम॑ग्ने ह॒विष्म॑न्तो दे॒वं मर्ता॑स ईळते।</p>
<p class="Shloka">मन्ये॑ त्वा जा॒तवे॑दसं॒ स ह॒व्या व॑क्ष्यानु॒षक्॥ ५<span class="rvts2">.</span>००९<span class="rvts2">.</span>०१</p>
<p class="Shloka">अ॒ग्निर्होता॒ दास्व॑त॒ क्षय॑स्य वृ॒क्तब॑र्हिषः।</p>
<p class="Shloka">सं य॒ज्ञास॒श्चर॑न्ति॒ यं सं वाजा॑सः श्रव॒स्यव॑॥ ५<span class="rvts2">.</span>००९<span class="rvts2">.</span>०२</p>
<p class="Shloka">उ॒त स्म॒ यं शिशुं॑ यथा॒ नवं॒ जनि॑ष्टा॒रणी॑।</p>
<p class="Shloka">ध॒र्तारं॒ मानु॑षीणां वि॒शाम॒ग्निं स्व॑ध्व॒रम्॥ ५<span class="rvts2">.</span>००९<span class="rvts2">.</span>०३</p>
<p class="Shloka">उ॒त स्म॑ दुर्गृभीयसे पु॒त्रो न ह्वा॒र्याणा॑म्।</p>
<p class="Shloka">पु॒रू यो दग्धासि॒ वनाग्ने॑ प॒शुर्न यव॑से॥ ५<span class="rvts2">.</span>००९<span class="rvts2">.</span>०४</p>
<p class="Shloka">अध॑ स्म॒ यस्या॒र्चय॑ स॒म्यक्सं॒यन्ति॑ धू॒मिन॑।</p>
<p class="Shloka">यदी॒मह॑ त्रि॒तो दि॒व्युप॒ ध्माते॑व॒ धम॑ति॒ शिशी॑ते ध्मा॒तरी॑ यथा॥ ५<span class="rvts2">.</span>००९<span class="rvts2">.</span>०५</p>
<p class="Shloka">तवा॒हम॑ग्न ऊ॒तिभि॑र्मि॒त्रस्य॑ च॒ प्रश॑स्तिभिः।</p>
<p class="Shloka">द्वे॒षो॒युतो॒ न दु॑रि॒ता तु॒र्याम॒ मर्त्या॑नाम्॥ ५<span class="rvts2">.</span>००९<span class="rvts2">.</span>०६</p>
<p class="Shloka">तं नो॑ अग्ने अ॒भी नरो॑ र॒यिं स॑हस्व॒ आ भ॑र।</p>
<p class="Shloka">स क्षे॑पय॒त्स पो॑षय॒द्भुव॒द्वाज॑स्य सा॒तय॑ उ॒तैधि॑ पृ॒त्सु नो॑ वृ॒धे॥ ५<span class="rvts2">.</span>००९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अग्न॒ ओजि॑ष्ठ॒मा भ॑र द्यु॒म्नम॒स्मभ्य॑मध्रिगो।</p>
<p class="Shloka">प्र नो॑ रा॒या परी॑णसा॒ रत्सि॒ वाजा॑य॒ पन्था॑म्॥ ५<span class="rvts2">.</span>०१०<span class="rvts2">.</span>०१</p>
<p class="Shloka">त्वं नो॑ अग्ने अद्भुत॒ क्रत्वा॒ दक्ष॑स्य मं॒हना॑।</p>
<p class="Shloka">त्वे अ॑सु॒र्य१मारु॑हत्क्रा॒णा मि॒त्रो न य॒ज्ञिय॑॥ ५<span class="rvts2">.</span>०१०<span class="rvts2">.</span>०२</p>
<p class="Shloka">त्वं नो॑ अग्न एषां॒ गयं॑ पु॒ष्टिं च॑ वर्धय।</p>
<p class="Shloka">ये स्तोमे॑भि॒ प्र सू॒रयो॒ नरो॑ म॒घान्या॑न॒शुः॥ ५<span class="rvts2">.</span>०१०<span class="rvts2">.</span>०३</p>
<p class="Shloka">ये अ॑ग्ने चन्द्र ते॒ गिर॑ शु॒म्भन्त्यश्व॑राधसः।</p>
<p class="Shloka">शुष्मे॑भिः शु॒ष्मिणो॒ नरो॑ दि॒वश्चि॒द्येषां॑ बृ॒हत्सु॑की॒र्तिर्बोध॑ति॒ त्मना॑॥ ५<span class="rvts2">.</span>०१०<span class="rvts2">.</span>०४</p>
<p class="Shloka">तव॒ त्ये अ॑ग्ने अ॒र्चयो॒ भ्राज॑न्तो यन्ति धृष्णु॒या।</p>
<p class="Shloka">परि॑ज्मानो॒ न वि॒द्युत॑ स्वा॒नो रथो॒ न वा॑ज॒युः॥ ५<span class="rvts2">.</span>०१०<span class="rvts2">.</span>०५</p>
<p class="Shloka">नू नो॑ अग्न ऊ॒तये॑ स॒बाध॑सश्च रा॒तये॑।</p>
<p class="Shloka">अ॒स्माका॑सश्च सू॒रयो॒ विश्वा॒ आशा॑स्तरी॒षणि॑॥ ५<span class="rvts2">.</span>०१०<span class="rvts2">.</span>०६</p>
<p class="Shloka">त्वं नो॑ अग्ने अङ्गिरः स्तु॒तः स्तवा॑न॒ आ भ॑र।</p>
<p class="Shloka">होत॑र्विभ्वा॒सहं॑ र॒यिं स्तो॒तृभ्य॒ स्तव॑से च न उ॒तैधि॑ पृ॒त्सु नो॑ वृ॒धे॥ ५<span class="rvts2">.</span>०१०<span class="rvts2">.</span>०७</p>
<p class="Sub-Heading">सूक्त</p>
<p class="Shloka">जन॑स्य गो॒पा अ॑जनिष्ट॒ जागृ॑विर॒ग्निः सु॒दक्ष॑ सुवि॒ताय॒ नव्य॑से।</p>
<p class="Shloka">घृ॒तप्र॑तीको बृह॒ता दि॑वि॒स्पृशा॑ द्यु॒मद्वि भा॑ति भर॒तेभ्य॒ शुचि॑॥ ५<span class="rvts2">.</span>०११<span class="rvts2">.</span>०१</p>
<p class="Shloka">य॒ज्ञस्य॑ के॒तुं प्र॑थ॒मं पु॒रोहि॑तम॒ग्निं नर॑स्त्रिषध॒स्थे समी॑धिरे।</p>
<p class="Shloka">इन्द्रे॑ण दे॒वैः स॒रथं॒ स ब॒र्हिषि॒ सीद॒न्नि होता॑ य॒जथा॑य सु॒क्रतु॑॥ ५<span class="rvts2">.</span>०११<span class="rvts2">.</span>०२</p>
<p class="Shloka">अस॑म्मृष्टो जायसे मा॒त्रोः शुचि॑र्म॒न्द्रः क॒विरुद॑तिष्ठो वि॒वस्व॑तः।</p>
<p class="Shloka">घृ॒तेन॑ त्वावर्धयन्नग्न आहुत धू॒मस्ते॑ के॒तुर॑भवद्दि॒वि श्रि॒तः॥ ५<span class="rvts2">.</span>०११<span class="rvts2">.</span>०३</p>
<p class="Shloka">अ॒ग्निर्नो॑ य॒ज्ञमुप॑ वेतु साधु॒याग्निं नरो॒ वि भ॑रन्ते गृ॒हेगृ॑हे।</p>
<p class="Shloka">अ॒ग्निर्दू॒तो अ॑भवद्धव्य॒वाह॑नो॒ऽग्निं वृ॑णा॒ना वृ॑णते क॒विक्र॑तुम्॥ ५<span class="rvts2">.</span>०११<span class="rvts2">.</span>०४</p>
<p class="Shloka">तुभ्ये॒दम॑ग्ने॒ मधु॑मत्तमं॒ वच॒स्तुभ्यं॑ मनी॒षा इ॒यम॑स्तु॒ शं हृ॒दे।</p>
<p class="Shloka">त्वां गिर॒ सिन्धु॑मिवा॒वनी॑र्म॒हीरा पृ॑णन्ति॒ शव॑सा व॒र्धय॑न्ति च॥ ५<span class="rvts2">.</span>०११<span class="rvts2">.</span>०५</p>
<p class="Shloka">त्वाम॑ग्ने॒ अङ्गि॑रसो॒ गुहा॑ हि॒तमन्व॑विन्दञ्छिश्रिया॒णं वने॑वने।</p>
<p class="Shloka">स जा॑यसे म॒थ्यमा॑न॒ सहो॑ म॒हत्त्वामा॑हु॒ सह॑सस्पु॒त्रम॑ङ्गिरः॥ ५<span class="rvts2">.</span>०११<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्राग्नये॑ बृह॒ते य॒ज्ञिया॑य ऋ॒तस्य॒ वृष्णे॒ असु॑राय॒ मन्म॑।</p>
<p class="Shloka">घृ॒तं न य॒ज्ञ आ॒स्ये॒३ सुपू॑तं॒ गिरं॑ भरे वृष॒भाय॑ प्रती॒चीम्॥ ५<span class="rvts2">.</span>०१२<span class="rvts2">.</span>०१</p>
<p class="Shloka">ऋ॒तं चि॑कित्व ऋ॒तमिच्चि॑किद्ध्यृ॒तस्य॒ धारा॒ अनु॑ तृन्धि पू॒र्वीः।</p>
<p class="Shloka">नाहं या॒तुं सह॑सा॒ न द्व॒येन॑ ऋ॒तं स॑पाम्यरु॒षस्य॒ वृष्ण॑॥ ५<span class="rvts2">.</span>०१२<span class="rvts2">.</span>०२</p>
<p class="Shloka">कया॑ नो अग्न ऋ॒तय॑न्नृ॒तेन॒ भुवो॒ नवे॑दा उ॒चथ॑स्य॒ नव्य॑।</p>
<p class="Shloka">वेदा॑ मे दे॒व ऋ॑तु॒पा ऋ॑तू॒नां नाहं पतिं॑ सनि॒तुर॒स्य रा॒यः॥ ५<span class="rvts2">.</span>०१२<span class="rvts2">.</span>०३</p>
<p class="Shloka">के ते॑ अग्ने रि॒पवे॒ बन्ध॑नास॒ के पा॒यव॑ सनिषन्त द्यु॒मन्त॑।</p>
<p class="Shloka">के धा॒सिम॑ग्ने॒ अनृ॑तस्य पान्ति॒ क आस॑तो॒ वच॑सः सन्ति गो॒पाः॥ ५<span class="rvts2">.</span>०१२<span class="rvts2">.</span>०४</p>
<p class="Shloka">सखा॑यस्ते॒ विषु॑णा अग्न ए॒ते शि॒वास॒ सन्तो॒ अशि॑वा अभूवन्।</p>
<p class="Shloka">अधू॑र्षत स्व॒यमे॒ते वचो॑भिरृजूय॒ते वृ॑जि॒नानि॑ ब्रु॒वन्त॑॥ ५<span class="rvts2">.</span>०१२<span class="rvts2">.</span>०५</p>
<p class="Shloka">यस्ते॑ अग्ने॒ नम॑सा य॒ज्ञमीट्ट॑ ऋ॒तं स पा॑त्यरु॒षस्य॒ वृष्ण॑।</p>
<p class="Shloka">तस्य॒ क्षय॑ पृ॒थुरा सा॒धुरे॑तु प्र॒सर्स्रा॑णस्य॒ नहु॑षस्य॒ शेष॑॥ ५<span class="rvts2">.</span>०१२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">अर्च॑न्तस्त्वा हवाम॒हेऽर्च॑न्त॒ समि॑धीमहि।</p>
<p class="Shloka">अग्ने॒ अर्च॑न्त ऊ॒तये॑॥ ५<span class="rvts2">.</span>०१३<span class="rvts2">.</span>०१</p>
<p class="Shloka">अ॒ग्नेः स्तोमं॑ मनामहे सि॒ध्रम॒द्य दि॑वि॒स्पृश॑।</p>
<p class="Shloka">दे॒वस्य॑ द्रविण॒स्यव॑॥ ५<span class="rvts2">.</span>०१३<span class="rvts2">.</span>०२</p>
<p class="Shloka">अ॒ग्निर्जु॑षत नो॒ गिरो॒ होता॒ यो मानु॑षे॒ष्वा।</p>
<p class="Shloka">स य॑क्ष॒द्दैव्यं॒ जन॑म्॥ ५<span class="rvts2">.</span>०१३<span class="rvts2">.</span>०३</p>
<p class="Shloka">त्वम॑ग्ने स॒प्रथा॑ असि॒ जुष्टो॒ होता॒ वरे॑ण्यः।</p>
<p class="Shloka">त्वया॑ य॒ज्ञं वि त॑न्वते॥ ५<span class="rvts2">.</span>०१३<span class="rvts2">.</span>०४</p>
<p class="Shloka">त्वाम॑ग्ने वाज॒सात॑मं॒ विप्रा॑ वर्धन्ति॒ सुष्टु॑तम्।</p>
<p class="Shloka">स नो॑ रास्व सु॒वीर्य॑म्॥ ५<span class="rvts2">.</span>०१३<span class="rvts2">.</span>०५</p>
<p class="Shloka">अग्ने॑ ने॒मिर॒राँ इ॑व दे॒वाँस्त्वं प॑रि॒भूर॑सि।</p>
<p class="Shloka">आ राध॑श्चि॒त्रमृ॑ञ्जसे॥ ५<span class="rvts2">.</span>०१३<span class="rvts2">.</span>०६</p>
<p class="Sub-Heading">सूक्त</p>
<p class="Shloka">अ॒ग्निं स्तोमे॑न बोधय समिधा॒नो अम॑र्त्यम्।</p>
<p class="Shloka">ह॒व्या दे॒वेषु॑ नो दधत्॥ ५<span class="rvts2">.</span>०१४<span class="rvts2">.</span>०१</p>
<p class="Shloka">तम॑ध्व॒रेष्वी॑ळते दे॒वं मर्ता॒ अम॑र्त्यम्।</p>
<p class="Shloka">यजि॑ष्ठं॒ मानु॑षे॒ जने॑॥ ५<span class="rvts2">.</span>०१४<span class="rvts2">.</span>०२</p>
<p class="Shloka">तं हि शश्व॑न्त॒ ईळ॑ते स्रु॒चा दे॒वं घृ॑त॒श्चुता॑।</p>
<p class="Shloka">अ॒ग्निं ह॒व्याय॒ वोळ्ह॑वे॥ ५<span class="rvts2">.</span>०१४<span class="rvts2">.</span>०३</p>
<p class="Shloka">अ॒ग्निर्जा॒तो अ॑रोचत॒ घ्नन्दस्यू॒ञ्ज्योति॑षा॒ तम॑।</p>
<p class="Shloka">अवि॑न्द॒द्गा अ॒पः स्व॑॥ ५<span class="rvts2">.</span>०१४<span class="rvts2">.</span>०४</p>
<p class="Shloka">अ॒ग्निमी॒ळेन्यं॑ क॒विं घृ॒तपृ॑ष्ठं सपर्यत।</p>
<p class="Shloka">वेतु॑ मे शृ॒णव॒द्धव॑म्॥ ५<span class="rvts2">.</span>०१४<span class="rvts2">.</span>०५</p>
<p class="Shloka">अ॒ग्निं घृ॒तेन॑ वावृधु॒ स्तोमे॑भिर्वि॒श्वच॑र्षणिम्।</p>
<p class="Shloka">स्वा॒धीभि॑र्वच॒स्युभि॑॥ ५<span class="rvts2">.</span>०१४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्र वे॒धसे॑ क॒वये॒ वेद्या॑य॒ गिरं॑ भरे य॒शसे॑ पू॒र्व्याय॑।</p>
<p class="Shloka">घृ॒तप्र॑सत्तो॒ असु॑रः सु॒शेवो॑ रा॒यो ध॒र्ता ध॒रुणो॒ वस्वो॑ अ॒ग्निः॥ ५<span class="rvts2">.</span>०१५<span class="rvts2">.</span>०१</p>
<p class="Shloka">ऋ॒तेन॑ ऋ॒तं ध॒रुणं॑ धारयन्त य॒ज्ञस्य॑ शा॒के प॑र॒मे व्यो॑मन्।</p>
<p class="Shloka">दि॒वो धर्म॑न्ध॒रुणे॑ से॒दुषो॒ नॄञ्जा॒तैरजा॑ताँ अ॒भि ये न॑न॒क्षुः॥ ५<span class="rvts2">.</span>०१५<span class="rvts2">.</span>०२</p>
<p class="Shloka">अ॒ङ्हो॒युव॑स्त॒न्व॑स्तन्वते॒ वि वयो॑ म॒हद्दु॒ष्टरं॑ पू॒र्व्याय॑।</p>
<p class="Shloka">स सं॒वतो॒ नव॑जातस्तुतुर्यात्सि॒ङ्हं न क्रु॒द्धम॒भित॒ परि॑ ष्ठुः॥ ५<span class="rvts2">.</span>०१५<span class="rvts2">.</span>०३</p>
<p class="Shloka">मा॒तेव॒ यद्भर॑से पप्रथा॒नो जनं॑जनं॒ धाय॑से॒ चक्ष॑से च।</p>
<p class="Shloka">वयो॑वयो जरसे॒ यद्दधा॑न॒ परि॒ त्मना॒ विषु॑रूपो जिगासि॥ ५<span class="rvts2">.</span>०१५<span class="rvts2">.</span>०४</p>
<p class="Shloka">वाजो॒ नु ते॒ शव॑सस्पा॒त्वन्त॑मु॒रुं दोघं॑ ध॒रुणं॑ देव रा॒यः।</p>
<p class="Shloka">प॒दं न ता॒युर्गुहा॒ दधा॑नो म॒हो रा॒ये चि॒तय॒न्नत्रि॑मस्पः॥ ५<span class="rvts2">.</span>०१५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">बृ॒हद्वयो॒ हि भा॒नवेऽर्चा॑ दे॒वाया॒ग्नये॑।</p>
<p class="Shloka">यं मि॒त्रं न प्रश॑स्तिभि॒र्मर्ता॑सो दधि॒रे पु॒रः॥ ५<span class="rvts2">.</span>०१६<span class="rvts2">.</span>०१</p>
<p class="Shloka">स हि द्युभि॒र्जना॑नां॒ होता॒ दक्ष॑स्य बा॒ह्वोः।</p>
<p class="Shloka">वि ह॒व्यम॒ग्निरा॑नु॒षग्भगो॒ न वार॑मृण्वति॥ ५<span class="rvts2">.</span>०१६<span class="rvts2">.</span>०२</p>
<p class="Shloka">अ॒स्य स्तोमे॑ म॒घोन॑ स॒ख्ये वृ॒द्धशो॑चिषः।</p>
<p class="Shloka">विश्वा॒ यस्मि॑न्तुवि॒ष्वणि॒ सम॒र्ये शुष्म॑माद॒धुः॥ ५<span class="rvts2">.</span>०१६<span class="rvts2">.</span>०३</p>
<p class="Shloka">अधा॒ ह्य॑ग्न एषां सु॒वीर्य॑स्य मं॒हना॑।</p>
<p class="Shloka">तमिद्य॒ह्वं न रोद॑सी॒ परि॒ श्रवो॑ बभूवतुः॥ ५<span class="rvts2">.</span>०१६<span class="rvts2">.</span>०४</p>
<p class="Shloka">नू न॒ एहि॒ वार्य॒मग्ने॑ गृणा॒न आ भ॑र।</p>
<p class="Shloka">ये व॒यं ये च॑ सू॒रय॑ स्व॒स्ति धाम॑हे॒ सचो॒तैधि॑ पृ॒त्सु नो॑ वृ॒धे॥ ५<span class="rvts2">.</span>०१६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">आ य॒ज्ञैर्दे॑व॒ मर्त्य॑ इ॒त्था तव्यां॑समू॒तये॑।</p>
<p class="Shloka">अ॒ग्निं कृ॒ते स्व॑ध्व॒रे पू॒रुरी॑ळी॒ताव॑से॥ ५<span class="rvts2">.</span>०१७<span class="rvts2">.</span>०१</p>
<p class="Shloka">अस्य॒ हि स्वय॑शस्तर आ॒सा वि॑धर्म॒न्मन्य॑से।</p>
<p class="Shloka">तं नाकं॑ चि॒त्रशो॑चिषं म॒न्द्रं प॒रो म॑नी॒षया॑॥ ५<span class="rvts2">.</span>०१७<span class="rvts2">.</span>०२</p>
<p class="Shloka">अ॒स्य वासा उ॑ अ॒र्चिषा॒ य आयु॑क्त तु॒जा गि॒रा।</p>
<p class="Shloka">दि॒वो न यस्य॒ रेत॑सा बृ॒हच्छोच॑न्त्य॒र्चय॑॥ ५<span class="rvts2">.</span>०१७<span class="rvts2">.</span>०३</p>
<p class="Shloka">अ॒स्य क्रत्वा॒ विचे॑तसो द॒स्मस्य॒ वसु॒ रथ॒ आ।</p>
<p class="Shloka">अधा॒ विश्वा॑सु॒ हव्यो॒ऽग्निर्वि॒क्षु प्र श॑स्यते॥ ५<span class="rvts2">.</span>०१७<span class="rvts2">.</span>०४</p>
<p class="Shloka">नू न॒ इद्धि वार्य॑मा॒सा स॑चन्त सू॒रय॑।</p>
<p class="Shloka">ऊर्जो॑ नपाद॒भिष्ट॑ये पा॒हि श॒ग्धि स्व॒स्तय॑ उ॒तैधि॑ पृ॒त्सु नो॑ वृ॒धे॥ ५<span class="rvts2">.</span>०१७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रा॒तर॒ग्निः पु॑रुप्रि॒यो वि॒शः स्त॑वे॒ताति॑थिः।</p>
<p class="Shloka">विश्वा॑नि॒ यो अम॑र्त्यो ह॒व्या मर्ते॑षु॒ रण्य॑ति॥ ५<span class="rvts2">.</span>०१८<span class="rvts2">.</span>०१</p>
<p class="Shloka">द्वि॒ताय॑ मृ॒क्तवा॑हसे॒ स्वस्य॒ दक्ष॑स्य मं॒हना॑।</p>
<p class="Shloka">इन्दुं॒ स ध॑त्त आनु॒षक्स्तो॒ता चि॑त्ते अमर्त्य॥ ५<span class="rvts2">.</span>०१८<span class="rvts2">.</span>०२</p>
<p class="Shloka">तं वो॑ दी॒र्घायु॑शोचिषं गि॒रा हु॑वे म॒घोना॑म्।</p>
<p class="Shloka">अरि॑ष्टो॒ येषां॒ रथो॒ व्य॑श्वदाव॒न्नीय॑ते॥ ५<span class="rvts2">.</span>०१८<span class="rvts2">.</span>०३</p>
<p class="Shloka">चि॒त्रा वा॒ येषु॒ दीधि॑तिरा॒सन्नु॒क्था पान्ति॒ ये।</p>
<p class="Shloka">स्ती॒र्णं ब॒र्हिः स्व॑र्णरे॒ श्रवां॑सि दधिरे॒ परि॑॥ ५<span class="rvts2">.</span>०१८<span class="rvts2">.</span>०४</p>
<p class="Shloka">ये मे॑ पञ्चा॒शतं॑ द॒दुरश्वा॑नां स॒धस्तु॑ति।</p>
<p class="Shloka">द्यु॒मद॑ग्ने॒ महि॒ श्रवो॑ बृ॒हत्कृ॑धि म॒घोनां॑ नृ॒वद॑मृत नृ॒णाम्॥ ५<span class="rvts2">.</span>०१८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒भ्य॑व॒स्थाः प्र जा॑यन्ते॒ प्र व॒व्रेर्व॒व्रिश्चि॑केत।</p>
<p class="Shloka">उ॒पस्थे॑ मा॒तुर्वि च॑ष्टे॥ ५<span class="rvts2">.</span>०१९<span class="rvts2">.</span>०१</p>
<p class="Shloka">जु॒हु॒रे वि चि॒तय॒न्तोऽनि॑मिषं नृ॒म्णं पा॑न्ति।</p>
<p class="Shloka">आ दृ॒ळ्हां पुरं॑ विविशुः॥ ५<span class="rvts2">.</span>०१९<span class="rvts2">.</span>०२</p>
<p class="Shloka">आ श्वै॑त्रे॒यस्य॑ ज॒न्तवो॑ द्यु॒मद्व॑र्धन्त कृ॒ष्टय॑।</p>
<p class="Shloka">नि॒ष्कग्री॑वो बृ॒हदु॑क्थ ए॒ना मध्वा॒ न वा॑ज॒युः॥ ५<span class="rvts2">.</span>०१९<span class="rvts2">.</span>०३</p>
<p class="Shloka">प्रि॒यं दु॒ग्धं न काम्य॒मजा॑मि जा॒म्योः सचा॑।</p>
<p class="Shloka">घ॒र्मो न वाज॑जठ॒रोऽद॑ब्ध॒ शश्व॑तो॒ दभ॑॥ ५<span class="rvts2">.</span>०१९<span class="rvts2">.</span>०४</p>
<p class="Shloka">क्रीळ॑न्नो रश्म॒ आ भु॑व॒ सं भस्म॑ना वा॒युना॒ वेवि॑दानः।</p>
<p class="Shloka">ता अ॑स्य सन्धृ॒षजो॒ न ति॒ग्माः सुसं॑शिता व॒क्ष्यो॑ वक्षणे॒स्थाः॥ ५<span class="rvts2">.</span>०१९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">यम॑ग्ने वाजसातम॒ त्वं चि॒न्मन्य॑से र॒यिम्।</p>
<p class="Shloka">तं नो॑ गी॒र्भिः श्र॒वाय्यं॑ देव॒त्रा प॑नया॒ युज॑म्॥ ५<span class="rvts2">.</span>०२०<span class="rvts2">.</span>०१</p>
<p class="Shloka">ये अ॑ग्ने॒ नेरय॑न्ति ते वृ॒द्धा उ॒ग्रस्य॒ शव॑सः।</p>
<p class="Shloka">अप॒ द्वेषो॒ अप॒ ह्वरो॒ऽन्यव्र॑तस्य सश्चिरे॥ ५<span class="rvts2">.</span>०२०<span class="rvts2">.</span>०२</p>
<p class="Shloka">होता॑रं त्वा वृणीम॒हेऽग्ने॒ दक्ष॑स्य॒ साध॑नम्।</p>
<p class="Shloka">य॒ज्ञेषु॑ पू॒र्व्यं गि॒रा प्रय॑स्वन्तो हवामहे॥ ५<span class="rvts2">.</span>०२०<span class="rvts2">.</span>०३</p>
<p class="Shloka">इ॒त्था यथा॑ त ऊ॒तये॒ सह॑सावन्दि॒वेदि॑वे।</p>
<p class="Shloka">रा॒य ऋ॒ताय॑ सुक्रतो॒ गोभि॑ ष्याम सध॒मादो॑ वी॒रैः स्या॑म सध॒माद॑॥ ५<span class="rvts2">.</span>०२०<span class="rvts2">.</span>०४</p>
<p class="Sub-Heading">सूक्त</p>
<p class="Shloka">म॒नु॒ष्वत्त्वा॒ नि धी॑महि मनु॒ष्वत्समि॑धीमहि।</p>
<p class="Shloka">अग्ने॑ मनु॒ष्वद॑ङ्गिरो दे॒वान्दे॑वय॒ते य॑ज॥ ५<span class="rvts2">.</span>०२१<span class="rvts2">.</span>०१</p>
<p class="Shloka">त्वं हि मानु॑षे॒ जनेऽग्ने॒ सुप्री॑त इ॒ध्यसे॑।</p>
<p class="Shloka">स्रुच॑स्त्वा यन्त्यानु॒षक्सुजा॑त॒ सर्पि॑रासुते॥ ५<span class="rvts2">.</span>०२१<span class="rvts2">.</span>०२</p>
<p class="Shloka">त्वां विश्वे॑ स॒जोष॑सो दे॒वासो॑ दू॒तम॑क्रत।</p>
<p class="Shloka">स॒प॒र्यन्त॑स्त्वा कवे य॒ज्ञेषु॑ दे॒वमी॑ळते॥ ५<span class="rvts2">.</span>०२१<span class="rvts2">.</span>०३</p>
<p class="Shloka">दे॒वं वो॑ देवय॒ज्यया॒ग्निमी॑ळीत॒ मर्त्य॑।</p>
<p class="Shloka">समि॑द्धः शुक्र दीदिह्यृ॒तस्य॒ योनि॒मास॑दः स॒सस्य॒ योनि॒मास॑दः॥ ५<span class="rvts2">.</span>०२१<span class="rvts2">.</span>०४</p>
<p class="Sub-Heading">सूक्त</p>
<p class="Shloka">प्र वि॑श्वसामन्नत्रि॒वदर्चा॑ पाव॒कशो॑चिषे।</p>
<p class="Shloka">यो अ॑ध्व॒रेष्वीड्यो॒ होता॑ म॒न्द्रत॑मो वि॒शि॥ ५<span class="rvts2">.</span>०२२<span class="rvts2">.</span>०१</p>
<p class="Shloka">न्य१ग्निं जा॒तवे॑दसं॒ दधा॑ता दे॒वमृ॒त्विज॑म्।</p>
<p class="Shloka">प्र य॒ज्ञ ए॑त्वानु॒षग॒द्या दे॒वव्य॑चस्तमः॥ ५<span class="rvts2">.</span>०२२<span class="rvts2">.</span>०२</p>
<p class="Shloka">चि॒कि॒त्विन्म॑नसं त्वा दे॒वं मर्ता॑स ऊ॒तये॑।</p>
<p class="Shloka">वरे॑ण्यस्य॒ तेऽव॑स इया॒नासो॑ अमन्महि॥ ५<span class="rvts2">.</span>०२२<span class="rvts2">.</span>०३</p>
<p class="Shloka">अग्ने॑ चिकि॒द्ध्य१स्य न॑ इ॒दं वच॑ सहस्य।</p>
<p class="Shloka">तं त्वा॑ सुशिप्र दम्पते॒ स्तोमै॑र्वर्ध॒न्त्यत्र॑यो गी॒र्भिः शु॑म्भ॒न्त्यत्र॑यः॥ ५<span class="rvts2">.</span>०२२<span class="rvts2">.</span>०४</p>
<p class="Sub-Heading">सूक्त</p>
<p class="Shloka">अग्ने॒ सह॑न्त॒मा भ॑र द्यु॒म्नस्य॑ प्रा॒सहा॑ र॒यिम्।</p>
<p class="Shloka">विश्वा॒ यश्च॑र्ष॒णीर॒भ्या॒३सा वाजे॑षु सा॒सह॑त्॥ ५<span class="rvts2">.</span>०२३<span class="rvts2">.</span>०१</p>
<p class="Shloka">तम॑ग्ने पृतना॒षहं॑ र॒यिं स॑हस्व॒ आ भ॑र।</p>
<p class="Shloka">त्वं हि स॒त्यो अद्भु॑तो दा॒ता वाज॑स्य॒ गोम॑तः॥ ५<span class="rvts2">.</span>०२३<span class="rvts2">.</span>०२</p>
<p class="Shloka">विश्वे॒ हि त्वा॑ स॒जोष॑सो॒ जना॑सो वृ॒क्तब॑र्हिषः।</p>
<p class="Shloka">होता॑रं॒ सद्म॑सु प्रि॒यं व्यन्ति॒ वार्या॑ पु॒रु॥ ५<span class="rvts2">.</span>०२३<span class="rvts2">.</span>०३</p>
<p class="Shloka">स हि ष्मा॑ वि॒श्वच॑र्षणिर॒भिमा॑ति॒ सहो॑ द॒धे।</p>
<p class="Shloka">अग्न॑ ए॒षु क्षये॒ष्वा रे॒वन्न॑ शुक्र दीदिहि द्यु॒मत्पा॑वक दीदिहि॥ ५<span class="rvts2">.</span>०२३<span class="rvts2">.</span>०४</p>
<p class="Sub-Heading">सूक्त</p>
<p class="Shloka">अग्ने॒ त्वं नो॒ अन्त॑म उ॒त त्रा॒ता शि॒वो भ॑वा वरू॒थ्य॑॥ ५<span class="rvts2">.</span>०२४<span class="rvts2">.</span>०१</p>
<p class="Shloka">वसु॑र॒ग्निर्वसु॑श्रवा॒ अच्छा॑ नक्षि द्यु॒मत्त॑मं र॒यिं दा॑॥ ५<span class="rvts2">.</span>०२४<span class="rvts2">.</span>०२</p>
<p class="Shloka">स नो॑ बोधि श्रु॒धी हव॑मुरु॒ष्या णो॑ अघाय॒तः स॑मस्मात्॥ ५<span class="rvts2">.</span>०२४<span class="rvts2">.</span>०३</p>
<p class="Shloka">तं त्वा॑ शोचिष्ठ दीदिवः सु॒म्नाय॑ नू॒नमी॑महे॒ सखि॑भ्यः॥ ५<span class="rvts2">.</span>०२४<span class="rvts2">.</span>०४</p>
<p class="Sub-Heading">सूक्त</p>
<p class="Shloka">अच्छा॑ वो अ॒ग्निमव॑से दे॒वं गा॑सि॒ स नो॒ वसु॑।</p>
<p class="Shloka">रास॑त्पु॒त्र ऋ॑षू॒णामृ॒तावा॑ पर्षति द्वि॒षः॥ ५<span class="rvts2">.</span>०२५<span class="rvts2">.</span>०१</p>
<p class="Shloka">स हि स॒त्यो यं पूर्वे॑ चिद्दे॒वास॑श्चि॒द्यमी॑धि॒रे।</p>
<p class="Shloka">होता॑रं म॒न्द्रजि॑ह्व॒मित्सु॑दी॒तिभि॑र्वि॒भाव॑सुम्॥ ५<span class="rvts2">.</span>०२५<span class="rvts2">.</span>०२</p>
<p class="Shloka">स नो॑ धी॒ती वरि॑ष्ठया॒ श्रेष्ठ॑या च सुम॒त्या।</p>
<p class="Shloka">अग्ने॑ रा॒यो दि॑दीहि नः सुवृ॒क्तिभि॑र्वरेण्य॥ ५<span class="rvts2">.</span>०२५<span class="rvts2">.</span>०३</p>
<p class="Shloka">अ॒ग्निर्दे॒वेषु॑ राजत्य॒ग्निर्मर्ते॑ष्वावि॒शन्।</p>
<p class="Shloka">अ॒ग्निर्नो॑ हव्य॒वाह॑नो॒ऽग्निं धी॒भिः स॑पर्यत॥ ५<span class="rvts2">.</span>०२५<span class="rvts2">.</span>०४</p>
<p class="Shloka">अ॒ग्निस्तु॒विश्र॑वस्तमं तु॒विब्र॑ह्माणमुत्त॒मम्।</p>
<p class="Shloka">अ॒तूर्तं॑ श्राव॒यत्प॑तिं पु॒त्रं द॑दाति दा॒शुषे॑॥ ५<span class="rvts2">.</span>०२५<span class="rvts2">.</span>०५</p>
<p class="Shloka">अ॒ग्निर्द॑दाति॒ सत्प॑तिं सा॒साह॒ यो यु॒धा नृभि॑।</p>
<p class="Shloka">अ॒ग्निरत्यं॑ रघु॒ष्यदं॒ जेता॑र॒मप॑राजितम्॥ ५<span class="rvts2">.</span>०२५<span class="rvts2">.</span>०६</p>
<p class="Shloka">यद्वाहि॑ष्ठं॒ तद॒ग्नये॑ बृ॒हद॑र्च विभावसो।</p>
<p class="Shloka">महि॑षीव॒ त्वद्र॒यिस्त्वद्वाजा॒ उदी॑रते॥ ५<span class="rvts2">.</span>०२५<span class="rvts2">.</span>०७</p>
<p class="Shloka">तव॑ द्यु॒मन्तो॑ अ॒र्चयो॒ ग्रावे॑वोच्यते बृ॒हत्।</p>
<p class="Shloka">उ॒तो ते॑ तन्य॒तुर्य॑था स्वा॒नो अ॑र्त॒ त्मना॑ दि॒वः॥ ५<span class="rvts2">.</span>०२५<span class="rvts2">.</span>०८</p>
<p class="Shloka">ए॒वाँ अ॒ग्निं व॑सू॒यव॑ सहसा॒नं व॑वन्दिम।</p>
<p class="Shloka">स नो॒ विश्वा॒ अति॒ द्विष॒ पर्ष॑न्ना॒वेव॑ सु॒क्रतु॑॥ ५<span class="rvts2">.</span>०२५<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अग्ने॑ पावक रो॒चिषा॑ म॒न्द्रया॑ देव जि॒ह्वया॑।</p>
<p class="Shloka">आ दे॒वान्व॑क्षि॒ यक्षि॑ च॥ ५<span class="rvts2">.</span>०२६<span class="rvts2">.</span>०१</p>
<p class="Shloka">तं त्वा॑ घृतस्नवीमहे॒ चित्र॑भानो स्व॒र्दृश॑म्।</p>
<p class="Shloka">दे॒वाँ आ वी॒तये॑ वह॥ ५<span class="rvts2">.</span>०२६<span class="rvts2">.</span>०२</p>
<p class="Shloka">वी॒तिहो॑त्रं त्वा कवे द्यु॒मन्तं॒ समि॑धीमहि।</p>
<p class="Shloka">अग्ने॑ बृ॒हन्त॑मध्व॒रे॥ ५<span class="rvts2">.</span>०२६<span class="rvts2">.</span>०३</p>
<p class="Shloka">अग्ने॒ विश्वे॑भि॒रा ग॑हि दे॒वेभि॑र्ह॒व्यदा॑तये।</p>
<p class="Shloka">होता॑रं त्वा वृणीमहे॥ ५<span class="rvts2">.</span>०२६<span class="rvts2">.</span>०४</p>
<p class="Shloka">यज॑मानाय सुन्व॒त आग्ने॑ सु॒वीर्यं॑ वह।</p>
<p class="Shloka">दे॒वैरा स॑त्सि ब॒र्हिषि॑॥ ५<span class="rvts2">.</span>०२६<span class="rvts2">.</span>०५</p>
<p class="Shloka">स॒मि॒धा॒नः स॑हस्रजि॒दग्ने॒ धर्मा॑णि पुष्यसि।</p>
<p class="Shloka">दे॒वानां॑ दू॒त उ॒क्थ्य॑॥ ५<span class="rvts2">.</span>०२६<span class="rvts2">.</span>०६</p>
<p class="Shloka">न्य१ग्निं जा॒तवे॑दसं होत्र॒वाहं॒ यवि॑ष्ठ्यम्।</p>
<p class="Shloka">दधा॑ता दे॒वमृ॒त्विज॑म्॥ ५<span class="rvts2">.</span>०२६<span class="rvts2">.</span>०७</p>
<p class="Shloka">प्र य॒ज्ञ ए॑त्वानु॒षग॒द्या दे॒वव्य॑चस्तमः।</p>
<p class="Shloka">स्तृ॒णी॒त ब॒र्हिरा॒सदे॑॥ ५<span class="rvts2">.</span>०२६<span class="rvts2">.</span>०८</p>
<p class="Shloka">एदं म॒रुतो॑ अ॒श्विना॑ मि॒त्रः सी॑दन्तु॒ वरु॑णः।</p>
<p class="Shloka">दे॒वास॒ सर्व॑या वि॒शा॥ ५<span class="rvts2">.</span>०२६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अन॑स्वन्ता॒ सत्प॑तिर्मामहे मे॒ गावा॒ चेति॑ष्ठो॒ असु॑रो म॒घोन॑।</p>
<p class="Shloka">त्रै॒वृ॒ष्णो अ॑ग्ने द॒शभि॑ स॒हस्रै॒र्वैश्वा॑नर॒ त्र्य॑रुणश्चिकेत॥ ५<span class="rvts2">.</span>०२७<span class="rvts2">.</span>०१</p>
<p class="Shloka">यो मे॑ श॒ता च॑ विंश॒तिं च॒ गोनां॒ हरी॑ च यु॒क्ता सु॒धुरा॒ ददा॑ति।</p>
<p class="Shloka">वैश्वा॑नर॒ सुष्टु॑तो वावृधा॒नोऽग्ने॒ यच्छ॒ त्र्य॑रुणाय॒ शर्म॑॥ ५<span class="rvts2">.</span>०२७<span class="rvts2">.</span>०२</p>
<p class="Shloka">ए॒वा ते॑ अग्ने सुम॒तिं च॑का॒नो नवि॑ष्ठाय नव॒मं त्र॒सद॑स्युः।</p>
<p class="Shloka">यो मे॒ गिर॑स्तुविजा॒तस्य॑ पू॒र्वीर्यु॒क्तेना॒भि त्र्य॑रुणो गृ॒णाति॑॥ ५<span class="rvts2">.</span>०२७<span class="rvts2">.</span>०३</p>
<p class="Shloka">यो म॒ इति॑ प्र॒वोच॒त्यश्व॑मेधाय सू॒रये॑।</p>
<p class="Shloka">दद॑दृ॒चा स॒निं य॒ते दद॑न्मे॒धामृ॑ताय॒ते॥ ५<span class="rvts2">.</span>०२७<span class="rvts2">.</span>०४</p>
<p class="Shloka">यस्य॑ मा परु॒षाः श॒तमु॑द्ध॒र्षय॑न्त्यु॒क्षण॑।</p>
<p class="Shloka">अश्व॑मेधस्य॒ दाना॒ सोमा॑ इव॒ त्र्या॑शिरः॥ ५<span class="rvts2">.</span>०२७<span class="rvts2">.</span>०५</p>
<p class="Shloka">इन्द्रा॑ग्नी शत॒दाव्न्यश्व॑मेधे सु॒वीर्य॑म्।</p>
<p class="Shloka">क्ष॒त्रं धा॑रयतं बृ॒हद्दि॒वि सूर्य॑मिवा॒जर॑म्॥ ५<span class="rvts2">.</span>०२७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">समि॑द्धो अ॒ग्निर्दि॒वि शो॒चिर॑श्रेत्प्र॒त्यङ्ङु॒षस॑मुर्वि॒या वि भा॑ति।</p>
<p class="Shloka">एति॒ प्राची॑ वि॒श्ववा॑रा॒ नमो॑भिर्दे॒वाँ ईळा॑ना ह॒विषा॑ घृ॒ताची॑॥ ५<span class="rvts2">.</span>०२८<span class="rvts2">.</span>०१</p>
<p class="Shloka">स॒मि॒ध्यमा॑नो अ॒मृत॑स्य राजसि ह॒विष्कृ॒ण्वन्तं॑ सचसे स्व॒स्तये॑।</p>
<p class="Shloka">विश्वं॒ स ध॑त्ते॒ द्रवि॑णं॒ यमिन्व॑स्याति॒थ्यम॑ग्ने॒ नि च॑ धत्त॒ इत्पु॒रः॥ ५<span class="rvts2">.</span>०२८<span class="rvts2">.</span>०२</p>
<p class="Shloka">अग्ने॒ शर्ध॑ मह॒ते सौभ॑गाय॒ तव॑ द्यु॒म्नान्यु॑त्त॒मानि॑ सन्तु।</p>
<p class="Shloka">सं जा॑स्प॒त्यं सु॒यम॒मा कृ॑णुष्व शत्रूय॒ताम॒भि ति॑ष्ठा॒ महां॑सि॥ ५<span class="rvts2">.</span>०२८<span class="rvts2">.</span>०३</p>
<p class="Shloka">समि॑द्धस्य॒ प्रम॑ह॒सोऽग्ने॒ वन्दे॒ तव॒ श्रिय॑म्।</p>
<p class="Shloka">वृ॒ष॒भो द्यु॒म्नवाँ॑ असि॒ सम॑ध्व॒रेष्वि॑ध्यसे॥ ५<span class="rvts2">.</span>०२८<span class="rvts2">.</span>०४</p>
<p class="Shloka">समि॑द्धो अग्न आहुत दे॒वान्य॑क्षि स्वध्वर।</p>
<p class="Shloka">त्वं हि ह॑व्य॒वाळसि॑॥ ५<span class="rvts2">.</span>०२८<span class="rvts2">.</span>०५</p>
<p class="Shloka">आ जु॑होता दुव॒स्यता॒ग्निं प्र॑य॒त्य॑ध्व॒रे।</p>
<p class="Shloka">वृ॒णी॒ध्वं ह॑व्य॒वाह॑नम्॥ ५<span class="rvts2">.</span>०२८<span class="rvts2">.</span>०६</p>
<p class="Sub-Heading">सूक्त</p>
<p class="Shloka">त्र्य॑र्य॒मा मनु॑षो दे॒वता॑ता॒ त्री रो॑च॒ना दि॒व्या धा॑रयन्त।</p>
<p class="Shloka">अर्च॑न्ति त्वा म॒रुत॑ पू॒तद॑क्षा॒स्त्वमे॑षा॒मृषि॑रिन्द्रासि॒ धीर॑॥ ५<span class="rvts2">.</span>०२९<span class="rvts2">.</span>०१</p>
<p class="Shloka">अनु॒ यदीं॑ म॒रुतो॑ मन्दसा॒नमार्च॒न्निन्द्रं॑ पपि॒वांसं॑ सु॒तस्य॑।</p>
<p class="Shloka">आद॑त्त॒ वज्र॑म॒भि यदहिं॒ हन्न॒पो य॒ह्वीर॑सृज॒त्सर्त॒वा उ॑॥ ५<span class="rvts2">.</span>०२९<span class="rvts2">.</span>०२</p>
<p class="Shloka">उ॒त ब्र॑ह्माणो मरुतो मे अ॒स्येन्द्र॒ सोम॑स्य॒ सुषु॑तस्य पेयाः।</p>
<p class="Shloka">तद्धि ह॒व्यं मनु॑षे॒ गा अवि॑न्द॒दह॒न्नहिं॑ पपि॒वाँ इन्द्रो॑ अस्य॥ ५<span class="rvts2">.</span>०२९<span class="rvts2">.</span>०३</p>
<p class="Shloka">आद्रोद॑सी वित॒रं वि ष्क॑भायत्संविव्या॒नश्चि॑द्भि॒यसे॑ मृ॒गं क॑।</p>
<p class="Shloka">जिग॑र्ति॒मिन्द्रो॑ अप॒जर्गु॑राण॒ प्रति॑ श्व॒सन्त॒मव॑ दान॒वं ह॑न्॥ ५<span class="rvts2">.</span>०२९<span class="rvts2">.</span>०४</p>
<p class="Shloka">अध॒ क्रत्वा॑ मघव॒न्तुभ्यं॑ दे॒वा अनु॒ विश्वे॑ अददुः सोम॒पेय॑म्।</p>
<p class="Shloka">यत्सूर्य॑स्य ह॒रित॒ पत॑न्तीः पु॒रः स॒तीरुप॑रा॒ एत॑शे॒ कः॥ ५<span class="rvts2">.</span>०२९<span class="rvts2">.</span>०५</p>
<p class="Shloka">नव॒ यद॑स्य नव॒तिं च॑ भो॒गान्सा॒कं वज्रे॑ण म॒घवा॑ विवृ॒श्चत्।</p>
<p class="Shloka">अर्च॒न्तीन्द्रं॑ म॒रुत॑ स॒धस्थे॒ त्रैष्टु॑भेन॒ वच॑सा बाधत॒ द्याम्॥ ५<span class="rvts2">.</span>०२९<span class="rvts2">.</span>०६</p>
<p class="Shloka">सखा॒ सख्ये॑ अपच॒त्तूय॑म॒ग्निर॒स्य क्रत्वा॑ महि॒षा त्री श॒तानि॑।</p>
<p class="Shloka">त्री सा॒कमिन्द्रो॒ मनु॑ष॒ सरां॑सि सु॒तं पि॑बद्वृत्र॒हत्या॑य॒ सोम॑म्॥ ५<span class="rvts2">.</span>०२९<span class="rvts2">.</span>०७</p>
<p class="Shloka">त्री यच्छ॒ता म॑हि॒षाणा॒मघो॒ मास्त्री सरां॑सि म॒घवा॑ सो॒म्यापा॑।</p>
<p class="Shloka">का॒रं न विश्वे॑ अह्वन्त दे॒वा भर॒मिन्द्रा॑य॒ यदहिं॑ ज॒घान॑॥ ५<span class="rvts2">.</span>०२९<span class="rvts2">.</span>०८</p>
<p class="Shloka">उ॒शना॒ यत्स॑ह॒स्यै॒३रया॑तं गृ॒हमि॑न्द्र जूजुवा॒नेभि॒रश्वै॑।</p>
<p class="Shloka">व॒न्वा॒नो अत्र॑ स॒रथं॑ ययाथ॒ कुत्से॑न दे॒वैरव॑नोर्ह॒ शुष्ण॑म्॥ ५<span class="rvts2">.</span>०२९<span class="rvts2">.</span>०९</p>
<p class="Shloka">प्रान्यच्च॒क्रम॑वृह॒ सूर्य॑स्य॒ कुत्सा॑या॒न्यद्वरि॑वो॒ यात॑वेऽकः।</p>
<p class="Shloka">अ॒नासो॒ दस्यूँ॑रमृणो व॒धेन॒ नि दु॑र्यो॒ण आ॑वृणङ्मृ॒ध्रवा॑चः॥ ५<span class="rvts2">.</span>०२९<span class="rvts2">.</span>१०</p>
<p class="Shloka">स्तोमा॑सस्त्वा॒ गौरि॑वीतेरवर्ध॒न्नर॑न्धयो वैदथि॒नाय॒ पिप्रु॑म्।</p>
<p class="Shloka">आ त्वामृ॒जिश्वा॑ स॒ख्याय॑ चक्रे॒ पच॑न्प॒क्तीरपि॑ब॒ सोम॑मस्य॥ ५<span class="rvts2">.</span>०२९<span class="rvts2">.</span>११</p>
<p class="Shloka">नव॑ग्वासः सु॒तसो॑मास॒ इन्द्रं॒ दश॑ग्वासो अ॒भ्य॑र्चन्त्य॒र्कैः।</p>
<p class="Shloka">गव्यं॑ चिदू॒र्वम॑पि॒धान॑वन्तं॒ तं चि॒न्नर॑ शशमा॒ना अप॑ व्रन्॥ ५<span class="rvts2">.</span>०२९<span class="rvts2">.</span>१२</p>
<p class="Shloka">क॒थो नु ते॒ परि॑ चराणि वि॒द्वान्वी॒र्या॑ मघव॒न्या च॒कर्थ॑।</p>
<p class="Shloka">या चो॒ नु नव्या॑ कृ॒णव॑ शविष्ठ॒ प्रेदु॒ ता ते॑ वि॒दथे॑षु ब्रवाम॥ ५<span class="rvts2">.</span>०२९<span class="rvts2">.</span>१३</p>
<p class="Shloka">ए॒ता विश्वा॑ चकृ॒वाँ इ॑न्द्र॒ भूर्यप॑रीतो ज॒नुषा॑ वी॒र्ये॑ण।</p>
<p class="Shloka">या चि॒न्नु व॑ज्रिन्कृ॒णवो॑ दधृ॒ष्वान्न ते॑ व॒र्ता तवि॑ष्या अस्ति॒ तस्या॑॥ ५<span class="rvts2">.</span>०२९<span class="rvts2">.</span>१४</p>
<p class="Shloka">इन्द्र॒ ब्रह्म॑ क्रि॒यमा॑णा जुषस्व॒ या ते॑ शविष्ठ॒ नव्या॒ अक॑र्म।</p>
<p class="Shloka">वस्त्रे॑व भ॒द्रा सुकृ॑ता वसू॒यू रथं॒ न धीर॒ स्वपा॑ अतक्षम्॥ ५<span class="rvts2">.</span>०२९<span class="rvts2">.</span>१५</p>
<p class="Sub-Heading">सूक्त</p>
<p class="Shloka">क्व१ स्य वी॒रः को अ॑पश्य॒दिन्द्रं॑ सु॒खर॑थ॒मीय॑मानं॒ हरि॑भ्याम्।</p>
<p class="Shloka">यो रा॒या व॒ज्री सु॒तसो॑ममि॒च्छन्तदोको॒ गन्ता॑ पुरुहू॒त ऊ॒ती॥ ५<span class="rvts2">.</span>०३०<span class="rvts2">.</span>०१</p>
<p class="Shloka">अवा॑चचक्षं प॒दम॑स्य स॒स्वरु॒ग्रं नि॑धा॒तुरन्वा॑यमि॒च्छन्।</p>
<p class="Shloka">अपृ॑च्छम॒न्याँ उ॒त ते म॑ आहु॒रिन्द्रं॒ नरो॑ बुबुधा॒ना अ॑शेम॥ ५<span class="rvts2">.</span>०३०<span class="rvts2">.</span>०२</p>
<p class="Shloka">प्र नु व॒यं सु॒ते या ते॑ कृ॒तानीन्द्र॒ ब्रवा॑म॒ यानि॑ नो॒ जुजो॑षः।</p>
<p class="Shloka">वेद॒दवि॑द्वाञ्छृ॒णव॑च्च वि॒द्वान्वह॑ते॒ऽयं म॒घवा॒ सर्व॑सेनः॥ ५<span class="rvts2">.</span>०३०<span class="rvts2">.</span>०३</p>
<p class="Shloka">स्थि॒रं मन॑श्चकृषे जा॒त इ॑न्द्र॒ वेषीदेको॑ यु॒धये॒ भूय॑सश्चित्।</p>
<p class="Shloka">अश्मा॑नं चि॒च्छव॑सा दिद्युतो॒ वि वि॒दो गवा॑मू॒र्वमु॒स्रिया॑णाम्॥ ५<span class="rvts2">.</span>०३०<span class="rvts2">.</span>०४</p>
<p class="Shloka">प॒रो यत्त्वं प॑र॒म आ॒जनि॑ष्ठाः परा॒वति॒ श्रुत्यं॒ नाम॒ बिभ्र॑त्।</p>
<p class="Shloka">अत॑श्चि॒दिन्द्रा॑दभयन्त दे॒वा विश्वा॑ अ॒पो अ॑जयद्दा॒सप॑त्नीः॥ ५<span class="rvts2">.</span>०३०<span class="rvts2">.</span>०५</p>
<p class="Shloka">तुभ्येदे॒ते म॒रुत॑ सु॒शेवा॒ अर्च॑न्त्य॒र्कं सु॒न्वन्त्यन्ध॑।</p>
<p class="Shloka">अहि॑मोहा॒नम॒प आ॒शया॑नं॒ प्र मा॒याभि॑र्मा॒यिनं॑ सक्ष॒दिन्द्र॑॥ ५<span class="rvts2">.</span>०३०<span class="rvts2">.</span>०६</p>
<p class="Shloka">वि षू मृधो॑ ज॒नुषा॒ दान॒मिन्व॒न्नह॒न्गवा॑ मघवन्संचका॒नः।</p>
<p class="Shloka">अत्रा॑ दा॒सस्य॒ नमु॑चे॒ शिरो॒ यदव॑र्तयो॒ मन॑वे गा॒तुमि॒च्छन्॥ ५<span class="rvts2">.</span>०३०<span class="rvts2">.</span>०७</p>
<p class="Shloka">युजं॒ हि मामकृ॑था॒ आदिदि॑न्द्र॒ शिरो॑ दा॒सस्य॒ नमु॑चेर्मथा॒यन्।</p>
<p class="Shloka">अश्मा॑नं चित्स्व॒र्यं१ वर्त॑मानं॒ प्र च॒क्रिये॑व॒ रोद॑सी म॒रुद्भ्य॑॥ ५<span class="rvts2">.</span>०३०<span class="rvts2">.</span>०८</p>
<p class="Shloka">स्त्रियो॒ हि दा॒स आयु॑धानि च॒क्रे किं मा॑ करन्नब॒ला अ॑स्य॒ सेना॑।</p>
<p class="Shloka">अ॒न्तर्ह्यख्य॑दु॒भे अ॑स्य॒ धेने॒ अथोप॒ प्रैद्यु॒धये॒ दस्यु॒मिन्द्र॑॥ ५<span class="rvts2">.</span>०३०<span class="rvts2">.</span>०९</p>
<p class="Shloka">समत्र॒ गावो॒ऽभितो॑ऽनवन्ते॒हेह॑ व॒त्सैर्वियु॑ता॒ यदास॑न्।</p>
<p class="Shloka">सं ता इन्द्रो॑ असृजदस्य शा॒कैर्यदीं॒ सोमा॑स॒ सुषु॑ता॒ अम॑न्दन्॥ ५<span class="rvts2">.</span>०३०<span class="rvts2">.</span>१०</p>
<p class="Shloka">यदीं॒ सोमा॑ ब॒भ्रुधू॑ता॒ अम॑न्द॒न्नरो॑रवीद्वृष॒भः साद॑नेषु।</p>
<p class="Shloka">पु॒रं॒द॒रः प॑पि॒वाँ इन्द्रो॑ अस्य॒ पुन॒र्गवा॑मददादु॒स्रिया॑णाम्॥ ५<span class="rvts2">.</span>०३०<span class="rvts2">.</span>११</p>
<p class="Shloka">भ॒द्रमि॒दं रु॒शमा॑ अग्ने अक्र॒न्गवां॑ च॒त्वारि॒ दद॑तः स॒हस्रा॑।</p>
<p class="Shloka">ऋ॒णं॒च॒यस्य॒ प्रय॑ता म॒घानि॒ प्रत्य॑ग्रभीष्म॒ नृत॑मस्य नृ॒णाम्॥ ५<span class="rvts2">.</span>०३०<span class="rvts2">.</span>१२</p>
<p class="Shloka">सु॒पेश॑सं॒ माव॑ सृज॒न्त्यस्तं॒ गवां॑ स॒हस्रै॑ रु॒शमा॑सो अग्ने।</p>
<p class="Shloka">ती॒व्रा इन्द्र॑मममन्दुः सु॒तासो॒ऽक्तोर्व्यु॑ष्टौ॒ परि॑तक्म्यायाः॥ ५<span class="rvts2">.</span>०३०<span class="rvts2">.</span>१३</p>
<p class="Shloka">औच्छ॒त्सा रात्री॒ परि॑तक्म्या॒ याँ ऋ॑णंच॒ये राज॑नि रु॒शमा॑नाम्।</p>
<p class="Shloka">अत्यो॒ न वा॒जी र॒घुर॒ज्यमा॑नो ब॒भ्रुश्च॒त्वार्य॑सनत्स॒हस्रा॑॥ ५<span class="rvts2">.</span>०३०<span class="rvts2">.</span>१४</p>
<p class="Shloka">चतु॑सहस्रं॒ गव्य॑स्य प॒श्वः प्रत्य॑ग्रभीष्म रु॒शमे॑ष्वग्ने।</p>
<p class="Shloka">घ॒र्मश्चि॑त्त॒प्तः प्र॒वृजे॒ य आसी॑दय॒स्मय॒स्तम्वादा॑म॒ विप्रा॑॥ ५<span class="rvts2">.</span>०३०<span class="rvts2">.</span>१५</p>
<p class="Sub-Heading">सूक्त</p>
<p class="Shloka">इन्द्रो॒ रथा॑य प्र॒वतं॑ कृणोति॒ यम॒ध्यस्था॑न्म॒घवा॑ वाज॒यन्त॑म्।</p>
<p class="Shloka">यू॒थेव॑ प॒श्वो व्यु॑नोति गो॒पा अरि॑ष्टो याति प्रथ॒मः सिषा॑सन्॥ ५<span class="rvts2">.</span>०३१<span class="rvts2">.</span>०१</p>
<p class="Shloka">आ प्र द्र॑व हरिवो॒ मा वि वे॑न॒ पिश॑ङ्गराते अ॒भि न॑ सचस्व।</p>
<p class="Shloka">न॒हि त्वदि॑न्द्र॒ वस्यो॑ अ॒न्यदस्त्य॑मे॒नाँश्चि॒ज्जनि॑वतश्चकर्थ॥ ५<span class="rvts2">.</span>०३१<span class="rvts2">.</span>०२</p>
<p class="Shloka">उद्यत्सह॒ सह॑स॒ आज॑निष्ट॒ देदि॑ष्ट॒ इन्द्र॑ इन्द्रि॒याणि॒ विश्वा॑।</p>
<p class="Shloka">प्राचो॑दयत्सु॒दुघा॑ व॒व्रे अ॒न्तर्वि ज्योति॑षा संववृ॒त्वत्तमो॑ऽवः॥ ५<span class="rvts2">.</span>०३१<span class="rvts2">.</span>०३</p>
<p class="Shloka">अन॑वस्ते॒ रथ॒मश्वा॑य तक्ष॒न्त्वष्टा॒ वज्रं॑ पुरुहूत द्यु॒मन्त॑म्।</p>
<p class="Shloka">ब्र॒ह्माण॒ इन्द्रं॑ म॒हय॑न्तो अ॒र्कैरव॑र्धय॒न्नह॑ये॒ हन्त॒वा उ॑॥ ५<span class="rvts2">.</span>०३१<span class="rvts2">.</span>०४</p>
<p class="Shloka">वृष्णे॒ यत्ते॒ वृष॑णो अ॒र्कमर्चा॒निन्द्र॒ ग्रावा॑णो॒ अदि॑तिः स॒जोषा॑।</p>
<p class="Shloka">अ॒न॒श्वासो॒ ये प॒वयो॑ऽर॒था इन्द्रे॑षिता अ॒भ्यव॑र्तन्त॒ दस्यू॑न्॥ ५<span class="rvts2">.</span>०३१<span class="rvts2">.</span>०५</p>
<p class="Shloka">प्र ते॒ पूर्वा॑णि॒ कर॑णानि वोचं॒ प्र नूत॑ना मघव॒न्या च॒कर्थ॑।</p>
<p class="Shloka">शक्ती॑वो॒ यद्वि॒भरा॒ रोद॑सी उ॒भे जय॑न्न॒पो मन॑वे॒ दानु॑चित्राः॥ ५<span class="rvts2">.</span>०३१<span class="rvts2">.</span>०६</p>
<p class="Shloka">तदिन्नु ते॒ कर॑णं दस्म वि॒प्राहिं॒ यद्घ्नन्नोजो॒ अत्रामि॑मीथाः।</p>
<p class="Shloka">शुष्ण॑स्य चि॒त्परि॑ मा॒या अ॑गृभ्णाः प्रपि॒त्वं यन्नप॒ दस्यूँ॑रसेधः॥ ५<span class="rvts2">.</span>०३१<span class="rvts2">.</span>०७</p>
<p class="Shloka">त्वम॒पो यद॑वे तु॒र्वशा॒यार॑मयः सु॒दुघा॑ पा॒र इ॑न्द्र।</p>
<p class="Shloka">उ॒ग्रम॑यात॒मव॑हो ह॒ कुत्सं॒ सं ह॒ यद्वा॑मु॒शनार॑न्त दे॒वाः॥ ५<span class="rvts2">.</span>०३१<span class="rvts2">.</span>०८</p>
<p class="Shloka">इन्द्रा॑कुत्सा॒ वह॑माना॒ रथे॒ना वा॒मत्या॒ अपि॒ कर्णे॑ वहन्तु।</p>
<p class="Shloka">निः षी॑म॒द्भ्यो धम॑थो॒ निः ष॒धस्था॑न्म॒घोनो॑ हृ॒दो व॑रथ॒स्तमां॑सि॥ ५<span class="rvts2">.</span>०३१<span class="rvts2">.</span>०९</p>
<p class="Shloka">वात॑स्य यु॒क्तान्सु॒युज॑श्चि॒दश्वा॑न्क॒विश्चि॑दे॒षो अ॑जगन्नव॒स्युः।</p>
<p class="Shloka">विश्वे॑ ते॒ अत्र॑ म॒रुत॒ सखा॑य॒ इन्द्र॒ ब्रह्मा॑णि॒ तवि॑षीमवर्धन्॥ ५<span class="rvts2">.</span>०३१<span class="rvts2">.</span>१०</p>
<p class="Shloka">सूर॑श्चि॒द्रथं॒ परि॑तक्म्यायां॒ पूर्वं॑ कर॒दुप॑रं जूजु॒वांस॑म्।</p>
<p class="Shloka">भर॑च्च॒क्रमेत॑श॒ सं रि॑णाति पु॒रो दध॑त्सनिष्यति॒ क्रतुं॑ नः॥ ५<span class="rvts2">.</span>०३१<span class="rvts2">.</span>११</p>
<p class="Shloka">आयं ज॑ना अभि॒चक्षे॑ जगा॒मेन्द्र॒ सखा॑यं सु॒तसो॑ममि॒च्छन्।</p>
<p class="Shloka">वद॒न्ग्रावाव॒ वेदिं॑ भ्रियाते॒ यस्य॑ जी॒रम॑ध्व॒र्यव॒श्चर॑न्ति॥ ५<span class="rvts2">.</span>०३१<span class="rvts2">.</span>१२</p>
<p class="Shloka">ये चा॒कन॑न्त चा॒कन॑न्त॒ नू ते मर्ता॑ अमृत॒ मो ते अंह॒ आर॑न्।</p>
<p class="Shloka">वा॒व॒न्धि यज्यूँ॑रु॒त तेषु॑ धे॒ह्योजो॒ जने॑षु॒ येषु॑ ते॒ स्याम॑॥ ५<span class="rvts2">.</span>०३१<span class="rvts2">.</span>१३</p>
<p class="Sub-Heading">सूक्त</p>
<p class="Shloka">अद॑र्द॒रुत्स॒मसृ॑जो॒ वि खानि॒ त्वम॑र्ण॒वान्ब॑द्बधा॒नाँ अ॑रम्णाः।</p>
<p class="Shloka">म॒हान्त॑मिन्द्र॒ पर्व॑तं॒ वि यद्वः सृ॒जो वि धारा॒ अव॑ दान॒वं ह॑न्॥ ५<span class="rvts2">.</span>०३२<span class="rvts2">.</span>०१</p>
<p class="Shloka">त्वमुत्साँ॑ ऋ॒तुभि॑र्बद्बधा॒नाँ अरं॑ह॒ ऊध॒ पर्व॑तस्य वज्रिन्।</p>
<p class="Shloka">अहिं॑ चिदुग्र॒ प्रयु॑तं॒ शया॑नं जघ॒न्वाँ इ॑न्द्र॒ तवि॑षीमधत्थाः॥ ५<span class="rvts2">.</span>०३२<span class="rvts2">.</span>०२</p>
<p class="Shloka">त्यस्य॑ चिन्मह॒तो निर्मृ॒गस्य॒ वध॑र्जघान॒ तवि॑षीभि॒रिन्द्र॑।</p>
<p class="Shloka">य एक॒ इद॑प्र॒तिर्मन्य॑मान॒ आद॑स्माद॒न्यो अ॑जनिष्ट॒ तव्या॑न्॥ ५<span class="rvts2">.</span>०३२<span class="rvts2">.</span>०३</p>
<p class="Shloka">त्यं चि॑देषां स्व॒धया॒ मद॑न्तं मि॒हो नपा॑तं सु॒वृधं॑ तमो॒गाम्।</p>
<p class="Shloka">वृष॑प्रभर्मा दान॒वस्य॒ भामं॒ वज्रे॑ण व॒ज्री नि ज॑घान॒ शुष्ण॑म्॥ ५<span class="rvts2">.</span>०३२<span class="rvts2">.</span>०४</p>
<p class="Shloka">त्यं चि॑दस्य॒ क्रतु॑भि॒र्निष॑त्तमम॒र्मणो॑ वि॒ददिद॑स्य॒ मर्म॑।</p>
<p class="Shloka">यदीं॑ सुक्षत्र॒ प्रभृ॑ता॒ मद॑स्य॒ युयु॑त्सन्तं॒ तम॑सि ह॒र्म्ये धाः॥ ५<span class="rvts2">.</span>०३२<span class="rvts2">.</span>०५</p>
<p class="Shloka">त्यं चि॑दि॒त्था क॑त्प॒यं शया॑नमसू॒र्ये तम॑सि वावृधा॒नम्।</p>
<p class="Shloka">तं चि॑न्मन्दा॒नो वृ॑ष॒भः सु॒तस्यो॒च्चैरिन्द्रो॑ अप॒गूर्या॑ जघान॥ ५<span class="rvts2">.</span>०३२<span class="rvts2">.</span>०६</p>
<p class="Shloka">उद्यदिन्द्रो॑ मह॒ते दा॑न॒वाय॒ वध॒र्यमि॑ष्ट॒ सहो॒ अप्र॑तीतम्।</p>
<p class="Shloka">यदीं॒ वज्र॑स्य॒ प्रभृ॑तौ द॒दाभ॒ विश्व॑स्य ज॒न्तोर॑ध॒मं च॑कार॥ ५<span class="rvts2">.</span>०३२<span class="rvts2">.</span>०७</p>
<p class="Shloka">त्यं चि॒दर्णं॑ मधु॒पं शया॑नमसि॒न्वं व॒व्रं मह्याद॑दु॒ग्रः।</p>
<p class="Shloka">अ॒पाद॑म॒त्रं म॑ह॒ता व॒धेन॒ नि दु॑र्यो॒ण आ॑वृणङ्मृ॒ध्रवा॑चम्॥ ५<span class="rvts2">.</span>०३२<span class="rvts2">.</span>०८</p>
<p class="Shloka">को अ॑स्य॒ शुष्मं॒ तवि॑षीं वरात॒ एको॒ धना॑ भरते॒ अप्र॑तीतः।</p>
<p class="Shloka">इ॒मे चि॑दस्य॒ ज्रय॑सो॒ नु दे॒वी इन्द्र॒स्यौज॑सो भि॒यसा॑ जिहाते॥ ५<span class="rvts2">.</span>०३२<span class="rvts2">.</span>०९</p>
<p class="Shloka">न्य॑स्मै दे॒वी स्वधि॑तिर्जिहीत॒ इन्द्रा॑य गा॒तुरु॑श॒तीव॑ येमे।</p>
<p class="Shloka">सं यदोजो॑ यु॒वते॒ विश्व॑माभि॒रनु॑ स्व॒धाव्ने॑ क्षि॒तयो॑ नमन्त॥ ५<span class="rvts2">.</span>०३२<span class="rvts2">.</span>१०</p>
<p class="Shloka">एकं॒ नु त्वा॒ सत्प॑तिं॒ पाञ्च॑जन्यं जा॒तं शृ॑णोमि य॒शसं॒ जने॑षु।</p>
<p class="Shloka">तं मे॑ जगृभ्र आ॒शसो॒ नवि॑ष्ठं दो॒षा वस्तो॒र्हव॑मानास॒ इन्द्र॑म्॥ ५<span class="rvts2">.</span>०३२<span class="rvts2">.</span>११</p>
<p class="Shloka">ए॒वा हि त्वामृ॑तु॒था या॒तय॑न्तं म॒घा विप्रे॑भ्यो॒ दद॑तं शृ॒णोमि॑।</p>
<p class="Shloka">किं ते॑ ब्र॒ह्माणो॑ गृहते॒ सखा॑यो॒ ये त्वा॒या नि॑द॒धुः काम॑मिन्द्र॥ ५<span class="rvts2">.</span>०३२<span class="rvts2">.</span>१२</p>
<p class="Sub-Heading">सूक्त</p>
<p class="Shloka">महि॑ म॒हे त॒वसे॑ दीध्ये॒ नॄनिन्द्रा॑ये॒त्था त॒वसे॒ अत॑व्यान्।</p>
<p class="Shloka">यो अ॑स्मै सुम॒तिं वाज॑सातौ स्तु॒तो जने॑ सम॒र्य॑श्चि॒केत॑॥ ५<span class="rvts2">.</span>०३३<span class="rvts2">.</span>०१</p>
<p class="Shloka">स त्वं न॑ इन्द्र धियसा॒नो अ॒र्कैर्हरी॑णां वृष॒न्योक्त्र॑मश्रेः।</p>
<p class="Shloka">या इ॒त्था म॑घव॒न्ननु॒ जोषं॒ वक्षो॑ अ॒भि प्रार्यः स॑क्षि॒ जना॑न्॥ ५<span class="rvts2">.</span>०३३<span class="rvts2">.</span>०२</p>
<p class="Shloka">न ते त॑ इन्द्रा॒भ्य१स्मदृ॒ष्वायु॑क्तासो अब्र॒ह्मता॒ यदस॑न्।</p>
<p class="Shloka">तिष्ठा॒ रथ॒मधि॒ तं व॑ज्रह॒स्ता र॒श्मिं दे॑व यमसे॒ स्वश्व॑॥ ५<span class="rvts2">.</span>०३३<span class="rvts2">.</span>०३</p>
<p class="Shloka">पु॒रू यत्त॑ इन्द्र॒ सन्त्यु॒क्था गवे॑ च॒कर्थो॒र्वरा॑सु॒ युध्य॑न्।</p>
<p class="Shloka">त॒त॒क्षे सूर्या॑य चि॒दोक॑सि॒ स्वे वृषा॑ स॒मत्सु॑ दा॒सस्य॒ नाम॑ चित्॥ ५<span class="rvts2">.</span>०३३<span class="rvts2">.</span>०४</p>
<p class="Shloka">व॒यं ते त॑ इन्द्र॒ ये च॒ नर॒ शर्धो॑ जज्ञा॒ना या॒ताश्च॒ रथा॑।</p>
<p class="Shloka">आस्माञ्ज॑गम्यादहिशुष्म॒ सत्वा॒ भगो॒ न हव्य॑ प्रभृ॒थेषु॒ चारु॑॥ ५<span class="rvts2">.</span>०३३<span class="rvts2">.</span>०५</p>
<p class="Shloka">प॒पृ॒क्षेण्य॑मिन्द्र॒ त्वे ह्योजो॑ नृ॒म्णानि॑ च नृ॒तमा॑नो॒ अम॑र्तः।</p>
<p class="Shloka">स न॒ एनीं॑ वसवानो र॒यिं दा॒ प्रार्यः स्तु॑षे तुविम॒घस्य॒ दान॑म्॥ ५<span class="rvts2">.</span>०३३<span class="rvts2">.</span>०६</p>
<p class="Shloka">ए॒वा न॑ इन्द्रो॒तिभि॑रव पा॒हि गृ॑ण॒तः शू॑र का॒रून्।</p>
<p class="Shloka">उ॒त त्वचं॒ दद॑तो॒ वाज॑सातौ पिप्री॒हि मध्व॒ सुषु॑तस्य॒ चारो॑॥ ५<span class="rvts2">.</span>०३३<span class="rvts2">.</span>०७</p>
<p class="Shloka">उ॒त त्ये मा॑ पौरुकु॒त्स्यस्य॑ सू॒रेस्त्र॒सद॑स्योर्हिर॒णिनो॒ ररा॑णाः।</p>
<p class="Shloka">वह॑न्तु मा॒ दश॒ श्येता॑सो अस्य गैरिक्षि॒तस्य॒ क्रतु॑भि॒र्नु स॑श्चे॥ ५<span class="rvts2">.</span>०३३<span class="rvts2">.</span>०८</p>
<p class="Shloka">उ॒त त्ये मा॑ मारु॒ताश्व॑स्य॒ शोणा॒ क्रत्वा॑मघासो वि॒दथ॑स्य रा॒तौ।</p>
<p class="Shloka">स॒हस्रा॑ मे॒ च्यव॑तानो॒ ददा॑न आनू॒कम॒र्यो वपु॑षे॒ नार्च॑त्॥ ५<span class="rvts2">.</span>०३३<span class="rvts2">.</span>०९</p>
<p class="Shloka">उ॒त त्ये मा॑ ध्व॒न्य॑स्य॒ जुष्टा॑ लक्ष्म॒ण्य॑स्य सु॒रुचो॒ यता॑नाः।</p>
<p class="Shloka">म॒ह्ना रा॒यः सं॒वर॑णस्य॒ ऋषे॑र्व्र॒जं न गाव॒ प्रय॑ता॒ अपि॑ ग्मन्॥ ५<span class="rvts2">.</span>०३३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">अजा॑तशत्रुम॒जरा॒ स्व॑र्व॒त्यनु॑ स्व॒धामि॑ता द॒स्ममी॑यते।</p>
<p class="Shloka">सु॒नोत॑न॒ पच॑त॒ ब्रह्म॑वाहसे पुरुष्टु॒ताय॑ प्रत॒रं द॑धातन॥ ५<span class="rvts2">.</span>०३४<span class="rvts2">.</span>०१</p>
<p class="Shloka">आ यः सोमे॑न ज॒ठर॒मपि॑प्र॒ताम॑न्दत म॒घवा॒ मध्वो॒ अन्ध॑सः।</p>
<p class="Shloka">यदीं॑ मृ॒गाय॒ हन्त॑वे म॒हाव॑धः स॒हस्र॑भृष्टिमु॒शना॑ व॒धं यम॑त्॥ ५<span class="rvts2">.</span>०३४<span class="rvts2">.</span>०२</p>
<p class="Shloka">यो अ॑स्मै घ्रं॒स उ॒त वा॒ य ऊध॑नि॒ सोमं॑ सु॒नोति॒ भव॑ति द्यु॒माँ अह॑।</p>
<p class="Shloka">अपा॑प श॒क्रस्त॑त॒नुष्टि॑मूहति त॒नूशु॑भ्रं म॒घवा॒ यः क॑वास॒खः॥ ५<span class="rvts2">.</span>०३४<span class="rvts2">.</span>०३</p>
<p class="Shloka">यस्याव॑धीत्पि॒तरं॒ यस्य॑ मा॒तरं॒ यस्य॑ श॒क्रो भ्रात॑रं॒ नात॑ ईषते।</p>
<p class="Shloka">वेतीद्व॑स्य॒ प्रय॑ता यतंक॒रो न किल्बि॑षादीषते॒ वस्व॑ आक॒रः॥ ५<span class="rvts2">.</span>०३४<span class="rvts2">.</span>०४</p>
<p class="Shloka">न प॒ञ्चभि॑र्द॒शभि॑र्वष्ट्या॒रभं॒ नासु॑न्वता सचते॒ पुष्य॑ता च॒न।</p>
<p class="Shloka">जि॒नाति॒ वेद॑मु॒या हन्ति॑ वा॒ धुनि॒रा दे॑व॒युं भ॑जति॒ गोम॑ति व्र॒जे॥ ५<span class="rvts2">.</span>०३४<span class="rvts2">.</span>०५</p>
<p class="Shloka">वि॒त्वक्ष॑ण॒ समृ॑तौ चक्रमास॒जोऽसु॑न्वतो॒ विषु॑णः सुन्व॒तो वृ॒धः।</p>
<p class="Shloka">इन्द्रो॒ विश्व॑स्य दमि॒ता वि॒भीष॑णो यथाव॒शं न॑यति॒ दास॒मार्य॑॥ ५<span class="rvts2">.</span>०३४<span class="rvts2">.</span>०६</p>
<p class="Shloka">समीं॑ प॒णेर॑जति॒ भोज॑नं मु॒षे वि दा॒शुषे॑ भजति सू॒नरं॒ वसु॑।</p>
<p class="Shloka">दु॒र्गे च॒न ध्रि॑यते॒ विश्व॒ आ पु॒रु जनो॒ यो अ॑स्य॒ तवि॑षी॒मचु॑क्रुधत्॥ ५<span class="rvts2">.</span>०३४<span class="rvts2">.</span>०७</p>
<p class="Shloka">सं यज्जनौ॑ सु॒धनौ॑ वि॒श्वश॑र्धसा॒ववे॒दिन्द्रो॑ म॒घवा॒ गोषु॑ शु॒भ्रिषु॑।</p>
<p class="Shloka">युजं॒ ह्य१न्यमकृ॑त प्रवेप॒न्युदीं॒ गव्यं॑ सृजते॒ सत्व॑भि॒र्धुनि॑॥ ५<span class="rvts2">.</span>०३४<span class="rvts2">.</span>०८</p>
<p class="Shloka">स॒ह॒स्र॒सामाग्नि॑वेशिं गृणीषे॒ शत्रि॑मग्न उप॒मां के॒तुम॒र्यः।</p>
<p class="Shloka">तस्मा॒ आप॑ सं॒यत॑ पीपयन्त॒ तस्मि॑न्क्ष॒त्रमम॑वत्त्वे॒षम॑स्तु॥ ५<span class="rvts2">.</span>०३४<span class="rvts2">.</span>०९</p>
<p class="Sub-Heading">सूक्त</p>
<p class="Shloka">यस्ते॒ साधि॒ष्ठोऽव॑स॒ इन्द्र॒ क्रतु॒ष्टमा भ॑र।</p>
<p class="Shloka">अ॒स्मभ्यं॑ चर्षणी॒सहं॒ सस्निं॒ वाजे॑षु दु॒ष्टर॑म्॥ ५<span class="rvts2">.</span>०३५<span class="rvts2">.</span>०१</p>
<p class="Shloka">यदि॑न्द्र ते॒ चत॑स्रो॒ यच्छू॑र॒ सन्ति॑ ति॒स्रः।</p>
<p class="Shloka">यद्वा॒ पञ्च॑ क्षिती॒नामव॒स्तत्सु न॒ आ भ॑र॥ ५<span class="rvts2">.</span>०३५<span class="rvts2">.</span>०२</p>
<p class="Shloka">आ तेऽवो॒ वरे॑ण्यं॒ वृष॑न्तमस्य हूमहे।</p>
<p class="Shloka">वृष॑जूति॒र्हि ज॑ज्ञि॒ष आ॒भूभि॑रिन्द्र तु॒र्वणि॑॥ ५<span class="rvts2">.</span>०३५<span class="rvts2">.</span>०३</p>
<p class="Shloka">वृषा॒ ह्यसि॒ राध॑से जज्ञि॒षे वृष्णि॑ ते॒ शव॑।</p>
<p class="Shloka">स्वक्ष॑त्रं ते धृ॒षन्मन॑ सत्रा॒हमि॑न्द्र॒ पौंस्य॑म्॥ ५<span class="rvts2">.</span>०३५<span class="rvts2">.</span>०४</p>
<p class="Shloka">त्वं तमि॑न्द्र॒ मर्त्य॑ममित्र॒यन्त॑मद्रिवः।</p>
<p class="Shloka">स॒र्व॒र॒था श॑तक्रतो॒ नि या॑हि शवसस्पते॥ ५<span class="rvts2">.</span>०३५<span class="rvts2">.</span>०५</p>
<p class="Shloka">त्वामिद्वृ॑त्रहन्तम॒ जना॑सो वृ॒क्तब॑र्हिषः।</p>
<p class="Shloka">उ॒ग्रं पू॒र्वीषु॑ पू॒र्व्यं हव॑न्ते॒ वाज॑सातये॥ ५<span class="rvts2">.</span>०३५<span class="rvts2">.</span>०६</p>
<p class="Shloka">अ॒स्माक॑मिन्द्र दु॒ष्टरं॑ पुरो॒यावा॑नमा॒जिषु॑।</p>
<p class="Shloka">स॒यावा॑नं॒ धने॑धने वाज॒यन्त॑मवा॒ रथ॑म्॥ ५<span class="rvts2">.</span>०३५<span class="rvts2">.</span>०७</p>
<p class="Shloka">अ॒स्माक॑मि॒न्द्रेहि॑ नो॒ रथ॑मवा॒ पुरं॑ध्या।</p>
<p class="Shloka">व॒यं श॑विष्ठ॒ वार्यं॑ दि॒वि श्रवो॑ दधीमहि दि॒वि स्तोमं॑ मनामहे॥ ५<span class="rvts2">.</span>०३५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">स आ ग॑म॒दिन्द्रो॒ यो वसू॑नां॒ चिके॑त॒द्दातुं॒ दाम॑नो रयी॒णाम्।</p>
<p class="Shloka">ध॒न्व॒च॒रो न वंस॑गस्तृषा॒णश्च॑कमा॒नः पि॑बतु दु॒ग्धमं॒शुम्॥ ५<span class="rvts2">.</span>०३६<span class="rvts2">.</span>०१</p>
<p class="Shloka">आ ते॒ हनू॑ हरिवः शूर॒ शिप्रे॒ रुह॒त्सोमो॒ न पर्व॑तस्य पृ॒ष्ठे।</p>
<p class="Shloka">अनु॑ त्वा राज॒न्नर्व॑तो॒ न हि॒न्वन्गी॒र्भिर्म॑देम पुरुहूत॒ विश्वे॑॥ ५<span class="rvts2">.</span>०३६<span class="rvts2">.</span>०२</p>
<p class="Shloka">च॒क्रं न वृ॒त्तं पु॑रुहूत वेपते॒ मनो॑ भि॒या मे॒ अम॑ते॒रिद॑द्रिवः।</p>
<p class="Shloka">रथा॒दधि॑ त्वा जरि॒ता स॑दावृध कु॒विन्नु स्तो॑षन्मघवन्पुरू॒वसु॑॥ ५<span class="rvts2">.</span>०३६<span class="rvts2">.</span>०३</p>
<p class="Shloka">ए॒ष ग्रावे॑व जरि॒ता त॑ इ॒न्द्रेय॑र्ति॒ वाचं॑ बृ॒हदा॑शुषा॒णः।</p>
<p class="Shloka">प्र स॒व्येन॑ मघव॒न्यंसि॑ रा॒यः प्र द॑क्षि॒णिद्ध॑रिवो॒ मा वि वे॑नः॥ ५<span class="rvts2">.</span>०३६<span class="rvts2">.</span>०४</p>
<p class="Shloka">वृषा॑ त्वा॒ वृष॑णं वर्धतु॒ द्यौर्वृषा॒ वृष॑भ्यां वहसे॒ हरि॑भ्याम्।</p>
<p class="Shloka">स नो॒ वृषा॒ वृष॑रथः सुशिप्र॒ वृष॑क्रतो॒ वृषा॑ वज्रि॒न्भरे॑ धाः॥ ५<span class="rvts2">.</span>०३६<span class="rvts2">.</span>०५</p>
<p class="Shloka">यो रोहि॑तौ वा॒जिनौ॑ वा॒जिनी॑वान्त्रि॒भिः श॒तैः सच॑माना॒वदि॑ष्ट।</p>
<p class="Shloka">यूने॒ सम॑स्मै क्षि॒तयो॑ नमन्तां श्रु॒तर॑थाय मरुतो दुवो॒या॥ ५<span class="rvts2">.</span>०३६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">सं भा॒नुना॑ यतते॒ सूर्य॑स्या॒जुह्वा॑नो घृ॒तपृ॑ष्ठ॒ स्वञ्चा॑।</p>
<p class="Shloka">तस्मा॒ अमृ॑ध्रा उ॒षसो॒ व्यु॑च्छा॒न्य इन्द्रा॑य सु॒नवा॒मेत्याह॑॥ ५<span class="rvts2">.</span>०३७<span class="rvts2">.</span>०१</p>
<p class="Shloka">समि॑द्धाग्निर्वनवत्स्ती॒र्णब॑र्हिर्यु॒क्तग्रा॑वा सु॒तसो॑मो जराते।</p>
<p class="Shloka">ग्रावा॑णो॒ यस्ये॑षि॒रं वद॒न्त्यय॑दध्व॒र्युर्ह॒विषाव॒ सिन्धु॑म्॥ ५<span class="rvts2">.</span>०३७<span class="rvts2">.</span>०२</p>
<p class="Shloka">व॒धूरि॒यं पति॑मि॒च्छन्त्ये॑ति॒ य ईं॒ वहा॑ते॒ महि॑षीमिषि॒राम्।</p>
<p class="Shloka">आस्य॑ श्रवस्या॒द्रथ॒ आ च॑ घोषात्पु॒रू स॒हस्रा॒ परि॑ वर्तयाते॥ ५<span class="rvts2">.</span>०३७<span class="rvts2">.</span>०३</p>
<p class="Shloka">न स राजा॑ व्यथते॒ यस्मि॒न्निन्द्र॑स्ती॒व्रं सोमं॒ पिब॑ति॒ गोस॑खायम्।</p>
<p class="Shloka">आ स॑त्व॒नैरज॑ति॒ हन्ति॑ वृ॒त्रं क्षेति॑ क्षि॒तीः सु॒भगो॒ नाम॒ पुष्य॑न्॥ ५<span class="rvts2">.</span>०३७<span class="rvts2">.</span>०४</p>
<p class="Shloka">पुष्या॒त्क्षेमे॑ अ॒भि योगे॑ भवात्यु॒भे वृतौ॑ संय॒ती सं ज॑याति।</p>
<p class="Shloka">प्रि॒यः सूर्ये॑ प्रि॒यो अ॒ग्ना भ॑वाति॒ य इन्द्रा॑य सु॒तसो॑मो॒ ददा॑शत्॥ ५<span class="rvts2">.</span>०३७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">उ॒रोष्ट॑ इन्द्र॒ राध॑सो वि॒भ्वी रा॒तिः श॑तक्रतो।</p>
<p class="Shloka">अधा॑ नो विश्वचर्षणे द्यु॒म्ना सु॑क्षत्र मंहय॥ ५<span class="rvts2">.</span>०३८<span class="rvts2">.</span>०१</p>
<p class="Shloka">यदी॑मिन्द्र श्र॒वाय्य॒मिषं॑ शविष्ठ दधि॒षे।</p>
<p class="Shloka">प॒प्र॒थे दी॑र्घ॒श्रुत्त॑मं॒ हिर॑ण्यवर्ण दु॒ष्टर॑म्॥ ५<span class="rvts2">.</span>०३८<span class="rvts2">.</span>०२</p>
<p class="Shloka">शुष्मा॑सो॒ ये ते॑ अद्रिवो मे॒हना॑ केत॒साप॑।</p>
<p class="Shloka">उ॒भा दे॒वाव॒भिष्ट॑ये दि॒वश्च॒ ग्मश्च॑ राजथः॥ ५<span class="rvts2">.</span>०३८<span class="rvts2">.</span>०३</p>
<p class="Shloka">उ॒तो नो॑ अ॒स्य कस्य॑ चि॒द्दक्ष॑स्य॒ तव॑ वृत्रहन्।</p>
<p class="Shloka">अ॒स्मभ्यं॑ नृ॒म्णमा भ॑रा॒स्मभ्यं॑ नृमणस्यसे॥ ५<span class="rvts2">.</span>०३८<span class="rvts2">.</span>०४</p>
<p class="Shloka">नू त॑ आ॒भिर॒भिष्टि॑भि॒स्तव॒ शर्म॑ञ्छतक्रतो।</p>
<p class="Shloka">इन्द्र॒ स्याम॑ सुगो॒पाः शूर॒ स्याम॑ सुगो॒पाः॥ ५<span class="rvts2">.</span>०३८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">यदि॑न्द्र चित्र मे॒हनास्ति॒ त्वादा॑तमद्रिवः।</p>
<p class="Shloka">राध॒स्तन्नो॑ विदद्वस उभयाह॒स्त्या भ॑र॥ ५<span class="rvts2">.</span>०३९<span class="rvts2">.</span>०१</p>
<p class="Shloka">यन्मन्य॑से॒ वरे॑ण्य॒मिन्द्र॑ द्यु॒क्षं तदा भ॑र।</p>
<p class="Shloka">वि॒द्याम॒ तस्य॑ ते व॒यमकू॑पारस्य दा॒वने॑॥ ५<span class="rvts2">.</span>०३९<span class="rvts2">.</span>०२</p>
<p class="Shloka">यत्ते॑ दि॒त्सु प्र॒राध्यं॒ मनो॒ अस्ति॑ श्रु॒तं बृ॒हत्।</p>
<p class="Shloka">तेन॑ दृ॒ळ्हा चि॑दद्रिव॒ आ वाजं॑ दर्षि सा॒तये॑॥ ५<span class="rvts2">.</span>०३९<span class="rvts2">.</span>०३</p>
<p class="Shloka">मंहि॑ष्ठं वो म॒घोनां॒ राजा॑नं चर्षणी॒नाम्।</p>
<p class="Shloka">इन्द्र॒मुप॒ प्रश॑स्तये पू॒र्वीभि॑र्जुजुषे॒ गिर॑॥ ५<span class="rvts2">.</span>०३९<span class="rvts2">.</span>०४</p>
<p class="Shloka">अस्मा॒ इत्काव्यं॒ वच॑ उ॒क्थमिन्द्रा॑य॒ शंस्य॑म्।</p>
<p class="Shloka">तस्मा॑ उ॒ ब्रह्म॑वाहसे॒ गिरो॑ वर्ध॒न्त्यत्र॑यो॒ गिर॑ शुम्भ॒न्त्यत्र॑यः॥ ५<span class="rvts2">.</span>०३९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">आ या॒ह्यद्रि॑भिः सु॒तं सोमं॑ सोमपते पिब।</p>
<p class="Shloka">वृष॑न्निन्द्र॒ वृष॑भिर्वृत्रहन्तम॥ ५<span class="rvts2">.</span>०४०<span class="rvts2">.</span>०१</p>
<p class="Shloka">वृषा॒ ग्रावा॒ वृषा॒ मदो॒ वृषा॒ सोमो॑ अ॒यं सु॒तः।</p>
<p class="Shloka">वृष॑न्निन्द्र॒ वृष॑भिर्वृत्रहन्तम॥ ५<span class="rvts2">.</span>०४०<span class="rvts2">.</span>०२</p>
<p class="Shloka">वृषा॑ त्वा॒ वृष॑णं हुवे॒ वज्रि॑ञ्चि॒त्राभि॑रू॒तिभि॑।</p>
<p class="Shloka">वृष॑न्निन्द्र॒ वृष॑भिर्वृत्रहन्तम॥ ५<span class="rvts2">.</span>०४०<span class="rvts2">.</span>०३</p>
<p class="Shloka">ऋ॒जी॒षी व॒ज्री वृ॑ष॒भस्तु॑रा॒षाट् छु॒ष्मी राजा॑ वृत्र॒हा सो॑म॒पावा॑।</p>
<p class="Shloka">यु॒क्त्वा हरि॑भ्या॒मुप॑ यासद॒र्वाङ्माध्यं॑दिने॒ सव॑ने मत्स॒दिन्द्र॑॥ ५<span class="rvts2">.</span>०४०<span class="rvts2">.</span>०४</p>
<p class="Shloka">यत्त्वा॑ सूर्य॒ स्व॑र्भानु॒स्तम॒सावि॑ध्यदासु॒रः।</p>
<p class="Shloka">अक्षे॑त्रवि॒द्यथा॑ मु॒ग्धो भुव॑नान्यदीधयुः॥ ५<span class="rvts2">.</span>०४०<span class="rvts2">.</span>०५</p>
<p class="Shloka">स्व॑र्भानो॒रध॒ यदि॑न्द्र मा॒या अ॒वो दि॒वो वर्त॑माना अ॒वाह॑न्।</p>
<p class="Shloka">गू॒ळ्हं सूर्यं॒ तम॒साप॑व्रतेन तु॒रीये॑ण॒ ब्रह्म॑णाविन्द॒दत्रि॑॥ ५<span class="rvts2">.</span>०४०<span class="rvts2">.</span>०६</p>
<p class="Shloka">मा मामि॒मं तव॒ सन्त॑मत्र इर॒स्या द्रु॒ग्धो भि॒यसा॒ नि गा॑रीत्।</p>
<p class="Shloka">त्वं मि॒त्रो अ॑सि स॒त्यरा॑धा॒स्तौ मे॒हाव॑तं॒ वरु॑णश्च॒ राजा॑॥ ५<span class="rvts2">.</span>०४०<span class="rvts2">.</span>०७</p>
<p class="Shloka">ग्राव्णो॑ ब्र॒ह्मा यु॑युजा॒नः स॑प॒र्यन्की॒रिणा॑ दे॒वान्नम॑सोप॒शिक्ष॑न्।</p>
<p class="Shloka">अत्रि॒ सूर्य॑स्य दि॒वि चक्षु॒राधा॒त्स्व॑र्भानो॒रप॑ मा॒या अ॑घुक्षत्॥ ५<span class="rvts2">.</span>०४०<span class="rvts2">.</span>०८</p>
<p class="Shloka">यं वै सूर्यं॒ स्व॑र्भानु॒स्तम॒सावि॑ध्यदासु॒रः।</p>
<p class="Shloka">अत्र॑य॒स्तमन्व॑विन्दन्न॒ह्य१न्ये अश॑क्नुवन्॥ ५<span class="rvts2">.</span>०४०<span class="rvts2">.</span>०९</p>
<p class="Sub-Heading">सूक्त</p>
<p class="Shloka">को नु वां॑ मित्रावरुणावृता॒यन्दि॒वो वा॑ म॒हः पार्थि॑वस्य वा॒ दे।</p>
<p class="Shloka">ऋ॒तस्य॑ वा॒ सद॑सि॒ त्रासी॑थां नो यज्ञाय॒ते वा॑ पशु॒षो न वाजा॑न्॥ ५<span class="rvts2">.</span>०४१<span class="rvts2">.</span>०१</p>
<p class="Shloka">ते नो॑ मि॒त्रो वरु॑णो अर्य॒मायुरिन्द्र॑ ऋभु॒क्षा म॒रुतो॑ जुषन्त।</p>
<p class="Shloka">नमो॑भिर्वा॒ ये दध॑ते सुवृ॒क्तिं स्तोमं॑ रु॒द्राय॑ मी॒ळ्हुषे॑ स॒जोषा॑॥ ५<span class="rvts2">.</span>०४१<span class="rvts2">.</span>०२</p>
<p class="Shloka">आ वां॒ येष्ठा॑श्विना हु॒वध्यै॒ वात॑स्य॒ पत्म॒न्रथ्य॑स्य पु॒ष्टौ।</p>
<p class="Shloka">उ॒त वा॑ दि॒वो असु॑राय॒ मन्म॒ प्रान्धां॑सीव॒ यज्य॑वे भरध्वम्॥ ५<span class="rvts2">.</span>०४१<span class="rvts2">.</span>०३</p>
<p class="Shloka">प्र स॒क्षणो॑ दि॒व्यः कण्व॑होता त्रि॒तो दि॒वः स॒जोषा॒ वातो॑ अ॒ग्निः।</p>
<p class="Shloka">पू॒षा भग॑ प्रभृ॒थे वि॒श्वभो॑जा आ॒जिं न ज॑ग्मुरा॒श्व॑श्वतमाः॥ ५<span class="rvts2">.</span>०४१<span class="rvts2">.</span>०४</p>
<p class="Shloka">प्र वो॑ र॒यिं यु॒क्ताश्वं॑ भरध्वं रा॒य एषेऽव॑से दधीत॒ धीः।</p>
<p class="Shloka">सु॒शेव॒ एवै॑रौशि॒जस्य॒ होता॒ ये व॒ एवा॑ मरुतस्तु॒राणा॑म्॥ ५<span class="rvts2">.</span>०४१<span class="rvts2">.</span>०५</p>
<p class="Shloka">प्र वो॑ वा॒युं र॑थ॒युजं॑ कृणुध्वं॒ प्र दे॒वं विप्रं॑ पनि॒तार॑म॒र्कैः।</p>
<p class="Shloka">इ॒षु॒ध्यव॑ ऋत॒साप॒ पुरं॑धी॒र्वस्वी॑र्नो॒ अत्र॒ पत्नी॒रा धि॒ये धु॑॥ ५<span class="rvts2">.</span>०४१<span class="rvts2">.</span>०६</p>
<p class="Shloka">उप॑ व॒ एषे॒ वन्द्ये॑भिः शू॒षैः प्र य॒ह्वी दि॒वश्चि॒तय॑द्भिर॒र्कैः।</p>
<p class="Shloka">उ॒षासा॒नक्ता॑ वि॒दुषी॑व॒ विश्व॒मा हा॑ वहतो॒ मर्त्या॑य य॒ज्ञम्॥ ५<span class="rvts2">.</span>०४१<span class="rvts2">.</span>०७</p>
<p class="Shloka">अ॒भि वो॑ अर्चे पो॒ष्याव॑तो॒ नॄन्वास्तो॒ष्पतिं॒ त्वष्टा॑रं॒ ररा॑णः।</p>
<p class="Shloka">धन्या॑ स॒जोषा॑ धि॒षणा॒ नमो॑भि॒र्वन॒स्पतीँ॒रोष॑धी रा॒य एषे॑॥ ५<span class="rvts2">.</span>०४१<span class="rvts2">.</span>०८</p>
<p class="Shloka">तु॒जे न॒स्तने॒ पर्व॑ताः सन्तु॒ स्वैत॑वो॒ ये वस॑वो॒ न वी॒राः।</p>
<p class="Shloka">प॒नि॒त आ॒प्त्यो य॑ज॒तः सदा॑ नो॒ वर्धा॑न्न॒ शंसं॒ नर्यो॑ अ॒भिष्टौ॑॥ ५<span class="rvts2">.</span>०४१<span class="rvts2">.</span>०९</p>
<p class="Shloka">वृष्णो॑ अस्तोषि भू॒म्यस्य॒ गर्भं॑ त्रि॒तो नपा॑तम॒पां सु॑वृ॒क्ति।</p>
<p class="Shloka">गृ॒णी॒ते अ॒ग्निरे॒तरी॒ न शू॒षैः शो॒चिष्के॑शो॒ नि रि॑णाति॒ वना॑॥ ५<span class="rvts2">.</span>०४१<span class="rvts2">.</span>१०</p>
<p class="Shloka">क॒था म॒हे रु॒द्रिया॑य ब्रवाम॒ कद्रा॒ये चि॑कि॒तुषे॒ भगा॑य।</p>
<p class="Shloka">आप॒ ओष॑धीरु॒त नो॑ऽवन्तु॒ द्यौर्वना॑ गि॒रयो॑ वृ॒क्षके॑शाः॥ ५<span class="rvts2">.</span>०४१<span class="rvts2">.</span>११</p>
<p class="Shloka">शृ॒णोतु॑ न ऊ॒र्जां पति॒र्गिर॒ स नभ॒स्तरी॑याँ इषि॒रः परि॑ज्मा।</p>
<p class="Shloka">शृ॒ण्वन्त्वाप॒ पुरो॒ न शु॒भ्राः परि॒ स्रुचो॑ बबृहा॒णस्याद्रे॑॥ ५<span class="rvts2">.</span>०४१<span class="rvts2">.</span>१२</p>
<p class="Shloka">वि॒दा चि॒न्नु म॑हान्तो॒ ये व॒ एवा॒ ब्रवा॑म दस्मा॒ वार्यं॒ दधा॑नाः।</p>
<p class="Shloka">वय॑श्च॒न सु॒भ्व१ आव॑ यन्ति क्षु॒भा मर्त॒मनु॑यतं वध॒स्नैः॥ ५<span class="rvts2">.</span>०४१<span class="rvts2">.</span>१३</p>
<p class="Shloka">आ दैव्या॑नि॒ पार्थि॑वानि॒ जन्मा॒पश्चाच्छा॒ सुम॑खाय वोचम्।</p>
<p class="Shloka">वर्ध॑न्तां॒ द्यावो॒ गिर॑श्च॒न्द्राग्रा॑ उ॒दा व॑र्धन्ताम॒भिषा॑ता॒ अर्णा॑॥ ५<span class="rvts2">.</span>०४१<span class="rvts2">.</span>१४</p>
<p class="Shloka">प॒देप॑दे मे जरि॒मा नि धा॑यि॒ वरू॑त्री वा श॒क्रा या पा॒युभि॑श्च।</p>
<p class="Shloka">सिष॑क्तु मा॒ता म॒ही र॒सा न॒ स्मत्सू॒रिभि॑रृजु॒हस्त॑ ऋजु॒वनि॑॥ ५<span class="rvts2">.</span>०४१<span class="rvts2">.</span>१५</p>
<p class="Shloka">क॒था दा॑शेम॒ नम॑सा सु॒दानू॑नेव॒या म॒रुतो॒ अच्छो॑क्तौ॒ प्रश्र॑वसो म॒रुतो॒ अच्छो॑क्तौ।</p>
<p class="Shloka">मा नोऽहि॑र्बु॒ध्न्यो॑ रि॒षे धा॑द॒स्माकं॑ भूदुपमाति॒वनि॑॥ ५<span class="rvts2">.</span>०४१<span class="rvts2">.</span>१६</p>
<p class="Shloka">इति॑ चि॒न्नु प्र॒जायै॑ पशु॒मत्यै॒ देवा॑सो॒ वन॑ते॒ मर्त्यो॑ व॒ आ दे॑वासो वनते॒ मर्त्यो॑ वः।</p>
<p class="Shloka">अत्रा॑ शि॒वां त॒न्वो॑ धा॒सिम॒स्या ज॒रां चि॑न्मे॒ निरृ॑तिर्जग्रसीत॥ ५<span class="rvts2">.</span>०४१<span class="rvts2">.</span>१७</p>
<p class="Shloka">तां वो॑ देवाः सुम॒तिमू॒र्जय॑न्ती॒मिष॑मश्याम वसव॒ शसा॒ गोः।</p>
<p class="Shloka">सा न॑ सु॒दानु॑र्मृ॒ळय॑न्ती दे॒वी प्रति॒ द्रव॑न्ती सुवि॒ताय॑ गम्याः॥ ५<span class="rvts2">.</span>०४१<span class="rvts2">.</span>१८</p>
<p class="Shloka">अ॒भि न॒ इळा॑ यू॒थस्य॑ मा॒ता स्मन्न॒दीभि॑रु॒र्वशी॑ वा गृणातु।</p>
<p class="Shloka">उ॒र्वशी॑ वा बृहद्दि॒वा गृ॑णा॒नाभ्यू॑र्ण्वा॒ना प्र॑भृ॒थस्या॒योः॥ ५<span class="rvts2">.</span>०४१<span class="rvts2">.</span>१९</p>
<p class="Shloka">सिष॑क्तु न ऊर्ज॒व्य॑स्य पु॒ष्टेः॥ ५<span class="rvts2">.</span>०४१<span class="rvts2">.</span>२०</p>
<p class="Sub-Heading">सूक्त</p>
<p class="Shloka">प्र शंत॑मा॒ वरु॑णं॒ दीधि॑ती॒ गीर्मि॒त्रं भग॒मदि॑तिं नू॒नम॑श्याः।</p>
<p class="Shloka">पृष॑द्योनि॒ पञ्च॑होता शृणो॒त्वतू॑र्तपन्था॒ असु॑रो मयो॒भुः॥ ५<span class="rvts2">.</span>०४२<span class="rvts2">.</span>०१</p>
<p class="Shloka">प्रति॑ मे॒ स्तोम॒मदि॑तिर्जगृभ्यात्सू॒नुं न मा॒ता हृद्यं॑ सु॒शेव॑म्।</p>
<p class="Shloka">ब्रह्म॑ प्रि॒यं दे॒वहि॑तं॒ यदस्त्य॒हं मि॒त्रे वरु॑णे॒ यन्म॑यो॒भु॥ ५<span class="rvts2">.</span>०४२<span class="rvts2">.</span>०२</p>
<p class="Shloka">उदी॑रय क॒वित॑मं कवी॒नामु॒नत्तै॑नम॒भि मध्वा॑ घृ॒तेन॑।</p>
<p class="Shloka">स नो॒ वसू॑नि॒ प्रय॑ता हि॒तानि॑ च॒न्द्राणि॑ दे॒वः स॑वि॒ता सु॑वाति॥ ५<span class="rvts2">.</span>०४२<span class="rvts2">.</span>०३</p>
<p class="Shloka">समि॑न्द्र णो॒ मन॑सा नेषि॒ गोभि॒ सं सू॒रिभि॑र्हरिव॒ सं स्व॒स्ति।</p>
<p class="Shloka">सं ब्रह्म॑णा दे॒वहि॑तं॒ यदस्ति॒ सं दे॒वानां॑ सुम॒त्या य॒ज्ञिया॑नाम्॥ ५<span class="rvts2">.</span>०४२<span class="rvts2">.</span>०४</p>
<p class="Shloka">दे॒वो भग॑ सवि॒ता रा॒यो अंश॒ इन्द्रो॑ वृ॒त्रस्य॑ सं॒जितो॒ धना॑नाम्।</p>
<p class="Shloka">ऋ॒भु॒क्षा वाज॑ उ॒त वा॒ पुरं॑धि॒रव॑न्तु नो अ॒मृता॑सस्तु॒रास॑॥ ५<span class="rvts2">.</span>०४२<span class="rvts2">.</span>०५</p>
<p class="Shloka">म॒रुत्व॑तो॒ अप्र॑तीतस्य जि॒ष्णोरजू॑र्यत॒ प्र ब्र॑वामा कृ॒तानि॑।</p>
<p class="Shloka">न ते॒ पूर्वे॑ मघव॒न्नाप॑रासो॒ न वी॒र्यं१ नूत॑न॒ कश्च॒नाप॑॥ ५<span class="rvts2">.</span>०४२<span class="rvts2">.</span>०६</p>
<p class="Shloka">उप॑ स्तुहि प्रथ॒मं र॑त्न॒धेयं॒ बृह॒स्पतिं॑ सनि॒तारं॒ धना॑नाम्।</p>
<p class="Shloka">यः शंस॑ते स्तुव॒ते शम्भ॑विष्ठः पुरू॒वसु॑रा॒गम॒ज्जोहु॑वानम्॥ ५<span class="rvts2">.</span>०४२<span class="rvts2">.</span>०७</p>
<p class="Shloka">तवो॒तिभि॒ सच॑माना॒ अरि॑ष्टा॒ बृह॑स्पते म॒घवा॑नः सु॒वीरा॑।</p>
<p class="Shloka">ये अ॑श्व॒दा उ॒त वा॒ सन्ति॑ गो॒दा ये व॑स्त्र॒दाः सु॒भगा॒स्तेषु॒ राय॑॥ ५<span class="rvts2">.</span>०४२<span class="rvts2">.</span>०८</p>
<p class="Shloka">वि॒स॒र्माणं॑ कृणुहि वि॒त्तमे॑षां॒ ये भु॒ञ्जते॒ अपृ॑णन्तो न उ॒क्थैः।</p>
<p class="Shloka">अप॑व्रतान्प्रस॒वे वा॑वृधा॒नान्ब्र॑ह्म॒द्विष॒ सूर्या॑द्यावयस्व॥ ५<span class="rvts2">.</span>०४२<span class="rvts2">.</span>०९</p>
<p class="Shloka">य ओह॑ते र॒क्षसो॑ दे॒ववी॑तावच॒क्रेभि॒स्तं म॑रुतो॒ नि या॑त।</p>
<p class="Shloka">यो व॒ शमीं॑ शशमा॒नस्य॒ निन्दा॑त्तु॒च्छ्यान्कामा॑न्करते सिष्विदा॒नः॥ ५<span class="rvts2">.</span>०४२<span class="rvts2">.</span>१०</p>
<p class="Shloka">तमु॑ ष्टुहि॒ यः स्वि॒षुः सु॒धन्वा॒ यो विश्व॑स्य॒ क्षय॑ति भेष॒जस्य॑।</p>
<p class="Shloka">यक्ष्वा॑ म॒हे सौ॑मन॒साय॑ रु॒द्रं नमो॑भिर्दे॒वमसु॑रं दुवस्य॥ ५<span class="rvts2">.</span>०४२<span class="rvts2">.</span>११</p>
<p class="Shloka">दमू॑नसो अ॒पसो॒ ये सु॒हस्ता॒ वृष्ण॒ पत्नी॑र्न॒द्यो॑ विभ्वत॒ष्टाः।</p>
<p class="Shloka">सर॑स्वती बृहद्दि॒वोत रा॒का द॑श॒स्यन्ती॑र्वरिवस्यन्तु शु॒भ्राः॥ ५<span class="rvts2">.</span>०४२<span class="rvts2">.</span>१२</p>
<p class="Shloka">प्र सू म॒हे सु॑शर॒णाय॑ मे॒धां गिरं॑ भरे॒ नव्य॑सीं॒ जाय॑मानाम्।</p>
<p class="Shloka">य आ॑ह॒ना दु॑हि॒तुर्व॒क्षणा॑सु रू॒पा मि॑ना॒नो अकृ॑णोदि॒दं न॑॥ ५<span class="rvts2">.</span>०४२<span class="rvts2">.</span>१३</p>
<p class="Shloka">प्र सु॑ष्टु॒तिः स्त॒नय॑न्तं रु॒वन्त॑मि॒ळस्पतिं॑ जरितर्नू॒नम॑श्याः।</p>
<p class="Shloka">यो अ॑ब्दि॒माँ उ॑दनि॒माँ इय॑र्ति॒ प्र वि॒द्युता॒ रोद॑सी उ॒क्षमा॑णः॥ ५<span class="rvts2">.</span>०४२<span class="rvts2">.</span>१४</p>
<p class="Shloka">ए॒ष स्तोमो॒ मारु॑तं॒ शर्धो॒ अच्छा॑ रु॒द्रस्य॑ सू॒नूँर्यु॑व॒न्यूँरुद॑श्याः।</p>
<p class="Shloka">कामो॑ रा॒ये ह॑वते मा स्व॒स्त्युप॑ स्तुहि॒ पृष॑दश्वाँ अ॒यास॑॥ ५<span class="rvts2">.</span>०४२<span class="rvts2">.</span>१५</p>
<p class="Shloka">प्रैष स्तोम॑ पृथि॒वीम॒न्तरि॑क्षं॒ वन॒स्पतीँ॒रोष॑धी रा॒ये अ॑श्याः।</p>
<p class="Shloka">दे॒वोदे॑वः सु॒हवो॑ भूतु॒ मह्यं॒ मा नो॑ मा॒ता पृ॑थि॒वी दु॑र्म॒तौ धा॑त्॥ ५<span class="rvts2">.</span>०४२<span class="rvts2">.</span>१६</p>
<p class="Shloka">उ॒रौ दे॑वा अनिबा॒धे स्या॑म॥ ५<span class="rvts2">.</span>०४२<span class="rvts2">.</span>१७</p>
<p class="Shloka">सम॒श्विनो॒रव॑सा॒ नूत॑नेन मयो॒भुवा॑ सु॒प्रणी॑ती गमेम।</p>
<p class="Shloka">आ नो॑ र॒यिं व॑हत॒मोत वी॒राना विश्वा॑न्यमृता॒ सौभ॑गानि॥ ५<span class="rvts2">.</span>०४२<span class="rvts2">.</span>१८</p>
<p class="Sub-Heading">सूक्त</p>
<p class="Shloka">आ धे॒नव॒ पय॑सा॒ तूर्ण्य॑र्था॒ अम॑र्धन्ती॒रुप॑ नो यन्तु॒ मध्वा॑।</p>
<p class="Shloka">म॒हो रा॒ये बृ॑ह॒तीः स॒प्त विप्रो॑ मयो॒भुवो॑ जरि॒ता जो॑हवीति॥ ५<span class="rvts2">.</span>०४३<span class="rvts2">.</span>०१</p>
<p class="Shloka">आ सु॑ष्टु॒ती नम॑सा वर्त॒यध्यै॒ द्यावा॒ वाजा॑य पृथि॒वी अमृ॑ध्रे।</p>
<p class="Shloka">पि॒ता मा॒ता मधु॑वचाः सु॒हस्ता॒ भरे॑भरे नो य॒शसा॑वविष्टाम्॥ ५<span class="rvts2">.</span>०४३<span class="rvts2">.</span>०२</p>
<p class="Shloka">अध्व॑र्यवश्चकृ॒वांसो॒ मधू॑नि॒ प्र वा॒यवे॑ भरत॒ चारु॑ शु॒क्रम्।</p>
<p class="Shloka">होते॑व नः प्रथ॒मः पा॑ह्य॒स्य देव॒ मध्वो॑ ररि॒मा ते॒ मदा॑य॥ ५<span class="rvts2">.</span>०४३<span class="rvts2">.</span>०३</p>
<p class="Shloka">दश॒ क्षिपो॑ युञ्जते बा॒हू अद्रिं॒ सोम॑स्य॒ या श॑मि॒तारा॑ सु॒हस्ता॑।</p>
<p class="Shloka">मध्वो॒ रसं॑ सु॒गभ॑स्तिर्गिरि॒ष्ठां चनि॑श्चदद्दुदुहे शु॒क्रमं॒शुः॥ ५<span class="rvts2">.</span>०४३<span class="rvts2">.</span>०४</p>
<p class="Shloka">असा॑वि ते जुजुषा॒णाय॒ सोम॒ क्रत्वे॒ दक्षा॑य बृह॒ते मदा॑य।</p>
<p class="Shloka">हरी॒ रथे॑ सु॒धुरा॒ योगे॑ अ॒र्वागिन्द्र॑ प्रि॒या कृ॑णुहि हू॒यमा॑नः॥ ५<span class="rvts2">.</span>०४३<span class="rvts2">.</span>०५</p>
<p class="Shloka">आ नो॑ म॒हीम॒रम॑तिं स॒जोषा॒ ग्नां दे॒वीं नम॑सा रा॒तह॑व्याम्।</p>
<p class="Shloka">मधो॒र्मदा॑य बृह॒तीमृ॑त॒ज्ञामाग्ने॑ वह प॒थिभि॑र्देव॒यानै॑॥ ५<span class="rvts2">.</span>०४३<span class="rvts2">.</span>०६</p>
<p class="Shloka">अ॒ञ्जन्ति॒ यं प्र॒थय॑न्तो॒ न विप्रा॑ व॒पाव॑न्तं॒ नाग्निना॒ तप॑न्तः।</p>
<p class="Shloka">पि॒तुर्न पु॒त्र उ॒पसि॒ प्रेष्ठ॒ आ घ॒र्मो अ॒ग्निमृ॒तय॑न्नसादि॥ ५<span class="rvts2">.</span>०४३<span class="rvts2">.</span>०७</p>
<p class="Shloka">अच्छा॑ म॒ही बृ॑ह॒ती शंत॑मा॒ गीर्दू॒तो न ग॑न्त्व॒श्विना॑ हु॒वध्यै॑।</p>
<p class="Shloka">म॒यो॒भुवा॑ स॒रथा या॑तम॒र्वाग्ग॒न्तं नि॒धिं धुर॑मा॒णिर्न नाभि॑म्॥ ५<span class="rvts2">.</span>०४३<span class="rvts2">.</span>०८</p>
<p class="Shloka">प्र तव्य॑सो॒ नम॑‍उक्तिं तु॒रस्या॒हं पू॒ष्ण उ॒त वा॒योर॑दिक्षि।</p>
<p class="Shloka">या राध॑सा चोदि॒तारा॑ मती॒नां या वाज॑स्य द्रविणो॒दा उ॒त त्मन्॥ ५<span class="rvts2">.</span>०४३<span class="rvts2">.</span>०९</p>
<p class="Shloka">आ नाम॑भिर्म॒रुतो॑ वक्षि॒ विश्वा॒ना रू॒पेभि॑र्जातवेदो हुवा॒नः।</p>
<p class="Shloka">य॒ज्ञं गिरो॑ जरि॒तुः सु॑ष्टु॒तिं च॒ विश्वे॑ गन्त मरुतो॒ विश्व॑ ऊ॒ती॥ ५<span class="rvts2">.</span>०४३<span class="rvts2">.</span>१०</p>
<p class="Shloka">आ नो॑ दि॒वो बृ॑ह॒तः पर्व॑ता॒दा सर॑स्वती यज॒ता ग॑न्तु य॒ज्ञम्।</p>
<p class="Shloka">हवं॑ दे॒वी जु॑जुषा॒णा घृ॒ताची॑ श॒ग्मां नो॒ वाच॑मुश॒ती शृ॑णोतु॥ ५<span class="rvts2">.</span>०४३<span class="rvts2">.</span>११</p>
<p class="Shloka">आ वे॒धसं॒ नील॑पृष्ठं बृ॒हन्तं॒ बृह॒स्पतिं॒ सद॑ने सादयध्वम्।</p>
<p class="Shloka">सा॒दद्यो॑निं॒ दम॒ आ दी॑दि॒वांसं॒ हिर॑ण्यवर्णमरु॒षं स॑पेम॥ ५<span class="rvts2">.</span>०४३<span class="rvts2">.</span>१२</p>
<p class="Shloka">आ ध॑र्ण॒सिर्बृ॒हद्दि॑वो॒ ररा॑णो॒ विश्वे॑भिर्ग॒न्त्वोम॑भिर्हुवा॒नः।</p>
<p class="Shloka">ग्ना वसा॑न॒ ओष॑धी॒रमृ॑ध्रस्त्रि॒धातु॑शृङ्गो वृष॒भो व॑यो॒धाः॥ ५<span class="rvts2">.</span>०४३<span class="rvts2">.</span>१३</p>
<p class="Shloka">मा॒तुष्प॒दे प॑र॒मे शु॒क्र आ॒योर्वि॑प॒न्यवो॑ रास्पि॒रासो॑ अग्मन्।</p>
<p class="Shloka">सु॒शेव्यं॒ नम॑सा रा॒तह॑व्या॒ शिशुं॑ मृजन्त्या॒यवो॒ न वा॒से॥ ५<span class="rvts2">.</span>०४३<span class="rvts2">.</span>१४</p>
<p class="Shloka">बृ॒हद्वयो॑ बृह॒ते तुभ्य॑मग्ने धिया॒जुरो॑ मिथु॒नास॑ सचन्त।</p>
<p class="Shloka">दे॒वोदे॑वः सु॒हवो॑ भूतु॒ मह्यं॒ मा नो॑ मा॒ता पृ॑थि॒वी दु॑र्म॒तौ धा॑त्॥ ५<span class="rvts2">.</span>०४३<span class="rvts2">.</span>१५</p>
<p class="Shloka">उ॒रौ दे॑वा अनिबा॒धे स्या॑म॥ ५<span class="rvts2">.</span>०४३<span class="rvts2">.</span>१६</p>
<p class="Shloka">सम॒श्विनो॒रव॑सा॒ नूत॑नेन मयो॒भुवा॑ सु॒प्रणी॑ती गमेम।</p>
<p class="Shloka">आ नो॑ र॒यिं व॑हत॒मोत वी॒राना विश्वा॑न्यमृता॒ सौभ॑गानि॥ ५<span class="rvts2">.</span>०४३<span class="rvts2">.</span>१७</p>
<p class="Sub-Heading">सूक्त</p>
<p class="Shloka">तं प्र॒त्नथा॑ पू॒र्वथा॑ वि॒श्वथे॒मथा॑ ज्ये॒ष्ठता॑तिं बर्हि॒षदं॑ स्व॒र्विद॑म्।</p>
<p class="Shloka">प्र॒ती॒ची॒नं वृ॒जनं॑ दोहसे गि॒राशुं जय॑न्त॒मनु॒ यासु॒ वर्ध॑से॥ ५<span class="rvts2">.</span>०४४<span class="rvts2">.</span>०१</p>
<p class="Shloka">श्रि॒ये सु॒दृशी॒रुप॑रस्य॒ याः स्व॑र्वि॒रोच॑मानः क॒कुभा॑मचो॒दते॑।</p>
<p class="Shloka">सु॒गो॒पा अ॑सि॒ न दभा॑य सुक्रतो प॒रो मा॒याभि॑रृ॒त आ॑स॒ नाम॑ ते॥ ५<span class="rvts2">.</span>०४४<span class="rvts2">.</span>०२</p>
<p class="Shloka">अत्यं॑ ह॒विः स॑चते॒ सच्च॒ धातु॒ चारि॑ष्टगातु॒ स होता॑ सहो॒भरि॑।</p>
<p class="Shloka">प्र॒सर्स्रा॑णो॒ अनु॑ ब॒र्हिर्वृषा॒ शिशु॒र्मध्ये॒ युवा॒जरो॑ वि॒स्रुहा॑ हि॒तः॥ ५<span class="rvts2">.</span>०४४<span class="rvts2">.</span>०३</p>
<p class="Shloka">प्र व॑ ए॒ते सु॒युजो॒ याम॑न्नि॒ष्टये॒ नीची॑र॒मुष्मै॑ य॒म्य॑ ऋता॒वृध॑।</p>
<p class="Shloka">सु॒यन्तु॑भिः सर्वशा॒सैर॒भीशु॑भि॒ क्रिवि॒र्नामा॑नि प्रव॒णे मु॑षायति॥ ५<span class="rvts2">.</span>०४४<span class="rvts2">.</span>०४</p>
<p class="Shloka">सं॒जर्भु॑राण॒स्तरु॑भिः सुते॒गृभं॑ वया॒किनं॑ चि॒त्तग॑र्भासु सु॒स्वरु॑।</p>
<p class="Shloka">धा॒र॒वा॒केष्वृ॑जुगाथ शोभसे॒ वर्ध॑स्व॒ पत्नी॑र॒भि जी॒वो अ॑ध्व॒रे॥ ५<span class="rvts2">.</span>०४४<span class="rvts2">.</span>०५</p>
<p class="Shloka">या॒दृगे॒व ददृ॑शे ता॒दृगु॑च्यते॒ सं छा॒यया॑ दधिरे सि॒ध्रया॒प्स्वा।</p>
<p class="Shloka">म॒हीम॒स्मभ्य॑मुरु॒षामु॒रु ज्रयो॑ बृ॒हत्सु॒वीर॒मन॑पच्युतं॒ सह॑॥ ५<span class="rvts2">.</span>०४४<span class="rvts2">.</span>०६</p>
<p class="Shloka">वेत्यग्रु॒र्जनि॑वा॒न्वा अति॒ स्पृध॑ समर्य॒ता मन॑सा॒ सूर्य॑ क॒विः।</p>
<p class="Shloka">घ्रं॒सं रक्ष॑न्तं॒ परि॑ वि॒श्वतो॒ गय॑म॒स्माकं॒ शर्म॑ वनव॒त्स्वाव॑सुः॥ ५<span class="rvts2">.</span>०४४<span class="rvts2">.</span>०७</p>
<p class="Shloka">ज्यायां॑सम॒स्य य॒तुन॑स्य के॒तुन॑ ऋषिस्व॒रं च॑रति॒ यासु॒ नाम॑ ते।</p>
<p class="Shloka">या॒दृश्मि॒न्धायि॒ तम॑प॒स्यया॑ विद॒द्य उ॑ स्व॒यं वह॑ते॒ सो अरं॑ करत्॥ ५<span class="rvts2">.</span>०४४<span class="rvts2">.</span>०८</p>
<p class="Shloka">स॒मु॒द्रमा॑सा॒मव॑ तस्थे अग्रि॒मा न रि॑ष्यति॒ सव॑नं॒ यस्मि॒न्नाय॑ता।</p>
<p class="Shloka">अत्रा॒ न हार्दि॑ क्रव॒णस्य॑ रेजते॒ यत्रा॑ म॒तिर्वि॒द्यते॑ पूत॒बन्ध॑नी॥ ५<span class="rvts2">.</span>०४४<span class="rvts2">.</span>०९</p>
<p class="Shloka">स हि क्ष॒त्रस्य॑ मन॒सस्य॒ चित्ति॑भिरेवाव॒दस्य॑ यज॒तस्य॒ सध्रे॑।</p>
<p class="Shloka">अ॒व॒त्सा॒रस्य॑ स्पृणवाम॒ रण्व॑भि॒ शवि॑ष्ठं॒ वाजं॑ वि॒दुषा॑ चि॒दर्ध्य॑म्॥ ५<span class="rvts2">.</span>०४४<span class="rvts2">.</span>१०</p>
<p class="Shloka">श्ये॒न आ॑सा॒मदि॑तिः क॒क्ष्यो॒३ मदो॑ वि॒श्ववा॑रस्य यज॒तस्य॑ मा॒यिन॑।</p>
<p class="Shloka">सम॒न्यम॑न्यमर्थय॒न्त्येत॑वे वि॒दुर्वि॒षाणं॑ परि॒पान॒मन्ति॒ ते॥ ५<span class="rvts2">.</span>०४४<span class="rvts2">.</span>११</p>
<p class="Shloka">स॒दा॒पृ॒णो य॑ज॒तो वि द्विषो॑ वधीद्बाहुवृ॒क्तः श्रु॑त॒वित्तर्यो॑ व॒ सचा॑।</p>
<p class="Shloka">उ॒भा स वरा॒ प्रत्ये॑ति॒ भाति॑ च॒ यदीं॑ ग॒णं भज॑ते सुप्र॒याव॑भिः॥ ५<span class="rvts2">.</span>०४४<span class="rvts2">.</span>१२</p>
<p class="Shloka">सु॒त॒म्भ॒रो यज॑मानस्य॒ सत्प॑ति॒र्विश्वा॑सा॒मूध॒ स धि॒यामु॒दञ्च॑नः।</p>
<p class="Shloka">भर॑द्धे॒नू रस॑वच्छिश्रिये॒ पयो॑ऽनुब्रुवा॒णो अध्ये॑ति॒ न स्व॒पन्॥ ५<span class="rvts2">.</span>०४४<span class="rvts2">.</span>१३</p>
<p class="Shloka">यो जा॒गार॒ तमृच॑ कामयन्ते॒ यो जा॒गार॒ तमु॒ सामा॑नि यन्ति।</p>
<p class="Shloka">यो जा॒गार॒ तम॒यं सोम॑ आह॒ तवा॒हम॑स्मि स॒ख्ये न्यो॑काः॥ ५<span class="rvts2">.</span>०४४<span class="rvts2">.</span>१४</p>
<p class="Shloka">अ॒ग्निर्जा॑गार॒ तमृच॑ कामयन्ते॒ऽग्निर्जा॑गार॒ तमु॒ सामा॑नि यन्ति।</p>
<p class="Shloka">अ॒ग्निर्जा॑गार॒ तम॒यं सोम॑ आह॒ तवा॒हम॑स्मि स॒ख्ये न्यो॑काः॥ ५<span class="rvts2">.</span>०४४<span class="rvts2">.</span>१५</p>
<p class="Sub-Heading">सूक्त</p>
<p class="Shloka">वि॒दा दि॒वो वि॒ष्यन्नद्रि॑मु॒क्थैरा॑य॒त्या उ॒षसो॑ अ॒र्चिनो॑ गुः।</p>
<p class="Shloka">अपा॑वृत व्र॒जिनी॒रुत्स्व॑र्गा॒द्वि दुरो॒ मानु॑षीर्दे॒व आ॑वः॥ ५<span class="rvts2">.</span>०४५<span class="rvts2">.</span>०१</p>
<p class="Shloka">वि सूर्यो॑ अ॒मतिं॒ न श्रियं॑ सा॒दोर्वाद्गवां॑ मा॒ता जा॑न॒ती गा॑त्।</p>
<p class="Shloka">धन्व॑र्णसो न॒द्य१ः खादो॑अर्णा॒ स्थूणे॑व॒ सुमि॑ता दृंहत॒ द्यौः॥ ५<span class="rvts2">.</span>०४५<span class="rvts2">.</span>०२</p>
<p class="Shloka">अ॒स्मा उ॒क्थाय॒ पर्व॑तस्य॒ गर्भो॑ म॒हीनां॑ ज॒नुषे॑ पू॒र्व्याय॑।</p>
<p class="Shloka">वि पर्व॑तो॒ जिही॑त॒ साध॑त॒ द्यौरा॒विवा॑सन्तो दसयन्त॒ भूम॑॥ ५<span class="rvts2">.</span>०४५<span class="rvts2">.</span>०३</p>
<p class="Shloka">सू॒क्तेभि॑र्वो॒ वचो॑भिर्दे॒वजु॑ष्टै॒रिन्द्रा॒ न्व१ग्नी अव॑से हु॒वध्यै॑।</p>
<p class="Shloka">उ॒क्थेभि॒र्हि ष्मा॑ क॒वय॑ सुय॒ज्ञा आ॒विवा॑सन्तो म॒रुतो॒ यज॑न्ति॥ ५<span class="rvts2">.</span>०४५<span class="rvts2">.</span>०४</p>
<p class="Shloka">एतो॒ न्व१द्य सु॒ध्यो॒३ भवा॑म॒ प्र दु॒च्छुना॑ मिनवामा॒ वरी॑यः।</p>
<p class="Shloka">आ॒रे द्वेषां॑सि सनु॒तर्द॑धा॒माया॑म॒ प्राञ्चो॒ यज॑मान॒मच्छ॑॥ ५<span class="rvts2">.</span>०४५<span class="rvts2">.</span>०५</p>
<p class="Shloka">एता॒ धियं॑ कृ॒णवा॑मा सखा॒योऽप॒ या मा॒ताँ ऋ॑णु॒त व्र॒जं गोः।</p>
<p class="Shloka">यया॒ मनु॑र्विशिशि॒प्रं जि॒गाय॒ यया॑ व॒णिग्व॒ङ्कुरापा॒ पुरी॑षम्॥ ५<span class="rvts2">.</span>०४५<span class="rvts2">.</span>०६</p>
<p class="Shloka">अनू॑नो॒दत्र॒ हस्त॑यतो॒ अद्रि॒रार्च॒न्येन॒ दश॑ मा॒सो नव॑ग्वाः।</p>
<p class="Shloka">ऋ॒तं य॒ती स॒रमा॒ गा अ॑विन्द॒द्विश्वा॑नि स॒त्याङ्गि॑राश्चकार॥ ५<span class="rvts2">.</span>०४५<span class="rvts2">.</span>०७</p>
<p class="Shloka">विश्वे॑ अ॒स्या व्युषि॒ माहि॑नाया॒ सं यद्गोभि॒रङ्गि॑रसो॒ नव॑न्त।</p>
<p class="Shloka">उत्स॑ आसां पर॒मे स॒धस्थ॑ ऋ॒तस्य॑ प॒था स॒रमा॑ विद॒द्गाः॥ ५<span class="rvts2">.</span>०४५<span class="rvts2">.</span>०८</p>
<p class="Shloka">आ सूर्यो॑ यातु स॒प्ताश्व॒ क्षेत्रं॒ यद॑स्योर्वि॒या दी॑र्घया॒थे।</p>
<p class="Shloka">र॒घुः श्ये॒नः प॑तय॒दन्धो॒ अच्छा॒ युवा॑ क॒विर्दी॑दय॒द्गोषु॒ गच्छ॑न्॥ ५<span class="rvts2">.</span>०४५<span class="rvts2">.</span>०९</p>
<p class="Shloka">आ सूर्यो॑ अरुहच्छु॒क्रमर्णोऽयु॑क्त॒ यद्ध॒रितो॑ वी॒तपृ॑ष्ठाः।</p>
<p class="Shloka">उ॒द्ना न नाव॑मनयन्त॒ धीरा॑ आशृण्व॒तीरापो॑ अ॒र्वाग॑तिष्ठन्॥ ५<span class="rvts2">.</span>०४५<span class="rvts2">.</span>१०</p>
<p class="Shloka">धियं॑ वो अ॒प्सु द॑धिषे स्व॒र्षां ययात॑र॒न्दश॑ मा॒सो नव॑ग्वाः।</p>
<p class="Shloka">अ॒या धि॒या स्या॑म दे॒वगो॑पा अ॒या धि॒या तु॑तुर्या॒मात्यंह॑॥ ५<span class="rvts2">.</span>०४५<span class="rvts2">.</span>११</p>
<p class="Sub-Heading">सूक्त</p>
<p class="Shloka">हयो॒ न वि॒द्वाँ अ॑युजि स्व॒यं धु॒रि तां व॑हामि प्र॒तर॑णीमव॒स्युव॑म्।</p>
<p class="Shloka">नास्या॑ वश्मि वि॒मुचं॒ नावृतं॒ पुन॑र्वि॒द्वान्प॒थः पु॑रए॒त ऋ॒जु ने॑षति॥ ५<span class="rvts2">.</span>०४६<span class="rvts2">.</span>०१</p>
<p class="Shloka">अग्न॒ इन्द्र॒ वरु॑ण॒ मित्र॒ देवा॒ शर्ध॒ प्र य॑न्त॒ मारु॑तो॒त वि॑ष्णो।</p>
<p class="Shloka">उ॒भा नास॑त्या रु॒द्रो अध॒ ग्नाः पू॒षा भग॒ सर॑स्वती जुषन्त॥ ५<span class="rvts2">.</span>०४६<span class="rvts2">.</span>०२</p>
<p class="Shloka">इ॒न्द्रा॒ग्नी मि॒त्रावरु॒णादि॑तिं॒ स्व॑ पृथि॒वीं द्यां म॒रुत॒ पर्व॑ताँ अ॒पः।</p>
<p class="Shloka">हु॒वे विष्णुं॑ पू॒षणं॒ ब्रह्म॑ण॒स्पतिं॒ भगं॒ नु शंसं॑ सवि॒तार॑मू॒तये॑॥ ५<span class="rvts2">.</span>०४६<span class="rvts2">.</span>०३</p>
<p class="Shloka">उ॒त नो॒ विष्णु॑रु॒त वातो॑ अ॒स्रिधो॑ द्रविणो॒दा उ॒त सोमो॒ मय॑स्करत्।</p>
<p class="Shloka">उ॒त ऋ॒भव॑ उ॒त रा॒ये नो॑ अ॒श्विनो॒त त्वष्टो॒त विभ्वानु॑ मंसते॥ ५<span class="rvts2">.</span>०४६<span class="rvts2">.</span>०४</p>
<p class="Shloka">उ॒त त्यन्नो॒ मारु॑तं॒ शर्ध॒ आ ग॑मद्दिविक्ष॒यं य॑ज॒तं ब॒र्हिरा॒सदे॑।</p>
<p class="Shloka">बृह॒स्पति॒ शर्म॑ पू॒षोत नो॑ यमद्वरू॒थ्यं१ वरु॑णो मि॒त्रो अ॑र्य॒मा॥ ५<span class="rvts2">.</span>०४६<span class="rvts2">.</span>०५</p>
<p class="Shloka">उ॒त त्ये न॒ पर्व॑तासः सुश॒स्तय॑ सुदी॒तयो॑ न॒द्य१स्त्राम॑णे भुवन्।</p>
<p class="Shloka">भगो॑ विभ॒क्ता शव॒साव॒सा ग॑मदुरु॒व्यचा॒ अदि॑तिः श्रोतु मे॒ हव॑म्॥ ५<span class="rvts2">.</span>०४६<span class="rvts2">.</span>०६</p>
<p class="Shloka">दे॒वानां॒ पत्नी॑रुश॒तीर॑वन्तु न॒ प्राव॑न्तु नस्तु॒जये॒ वाज॑सातये।</p>
<p class="Shloka">याः पार्थि॑वासो॒ या अ॒पामपि॑ व्र॒ते ता नो॑ देवीः सुहवा॒ शर्म॑ यच्छत॥ ५<span class="rvts2">.</span>०४६<span class="rvts2">.</span>०७</p>
<p class="Shloka">उ॒त ग्ना व्य॑न्तु दे॒वप॑त्नीरिन्द्रा॒ण्य१ग्नाय्य॒श्विनी॒ राट्।</p>
<p class="Shloka">आ रोद॑सी वरुणा॒नी शृ॑णोतु॒ व्यन्तु॑ दे॒वीर्य ऋ॒तुर्जनी॑नाम्॥ ५<span class="rvts2">.</span>०४६<span class="rvts2">.</span>०८</p>
<p class="Sub-Heading">सूक्त</p>
<p class="Shloka">प्र॒यु॒ञ्ज॒ती दि॒व ए॑ति ब्रुवा॒णा म॒ही मा॒ता दु॑हि॒तुर्बो॒धय॑न्ती।</p>
<p class="Shloka">आ॒विवा॑सन्ती युव॒तिर्म॑नी॒षा पि॒तृभ्य॒ आ सद॑ने॒ जोहु॑वाना॥ ५<span class="rvts2">.</span>०४७<span class="rvts2">.</span>०१</p>
<p class="Shloka">अ॒जि॒रास॒स्तद॑प॒ ईय॑माना आतस्थि॒वांसो॑ अ॒मृत॑स्य॒ नाभि॑म्।</p>
<p class="Shloka">अ॒न॒न्तास॑ उ॒रवो॑ वि॒श्वत॑ सीं॒ परि॒ द्यावा॑पृथि॒वी य॑न्ति॒ पन्था॑॥ ५<span class="rvts2">.</span>०४७<span class="rvts2">.</span>०२</p>
<p class="Shloka">उ॒क्षा स॑मु॒द्रो अ॑रु॒षः सु॑प॒र्णः पूर्व॑स्य॒ योनिं॑ पि॒तुरा वि॑वेश।</p>
<p class="Shloka">मध्ये॑ दि॒वो निहि॑त॒ पृश्नि॒रश्मा॒ वि च॑क्रमे॒ रज॑सस्पा॒त्यन्तौ॑॥ ५<span class="rvts2">.</span>०४७<span class="rvts2">.</span>०३</p>
<p class="Shloka">च॒त्वार॑ ईं बिभ्रति क्षेम॒यन्तो॒ दश॒ गर्भं॑ च॒रसे॑ धापयन्ते।</p>
<p class="Shloka">त्रि॒धात॑वः पर॒मा अ॑स्य॒ गावो॑ दि॒वश्च॑रन्ति॒ परि॑ स॒द्यो अन्ता॑न्॥ ५<span class="rvts2">.</span>०४७<span class="rvts2">.</span>०४</p>
<p class="Shloka">इ॒दं वपु॑र्नि॒वच॑नं जनास॒श्चर॑न्ति॒ यन्न॒द्य॑स्त॒स्थुराप॑।</p>
<p class="Shloka">द्वे यदीं॑ बिभृ॒तो मा॒तुर॒न्ये इ॒हेह॑ जा॒ते य॒म्या॒३ सब॑न्धू॥ ५<span class="rvts2">.</span>०४७<span class="rvts2">.</span>०५</p>
<p class="Shloka">वि त॑न्वते॒ धियो॑ अस्मा॒ अपां॑सि॒ वस्त्रा॑ पु॒त्राय॑ मा॒तरो॑ वयन्ति।</p>
<p class="Shloka">उ॒प॒प्र॒क्षे वृष॑णो॒ मोद॑माना दि॒वस्प॒था व॒ध्वो॑ य॒न्त्यच्छ॑॥ ५<span class="rvts2">.</span>०४७<span class="rvts2">.</span>०६</p>
<p class="Shloka">तद॑स्तु मित्रावरुणा॒ तद॑ग्ने॒ शं योर॒स्मभ्य॑मि॒दम॑स्तु श॒स्तम्।</p>
<p class="Shloka">अ॒शी॒महि॑ गा॒धमु॒त प्र॑ति॒ष्ठां नमो॑ दि॒वे बृ॑ह॒ते साद॑नाय॥ ५<span class="rvts2">.</span>०४७<span class="rvts2">.</span>०७</p>
<p class="Sub-Heading">सूक्त</p>
<p class="Shloka">कदु॑ प्रि॒याय॒ धाम्ने॑ मनामहे॒ स्वक्ष॑त्राय॒ स्वय॑शसे म॒हे व॒यम्।</p>
<p class="Shloka">आ॒मे॒न्यस्य॒ रज॑सो॒ यद॒भ्र आँ अ॒पो वृ॑णा॒ना वि॑त॒नोति॑ मा॒यिनी॑॥ ५<span class="rvts2">.</span>०४८<span class="rvts2">.</span>०१</p>
<p class="Shloka">ता अ॑त्नत व॒युनं॑ वी॒रव॑क्षणं समा॒न्या वृ॒तया॒ विश्व॒मा रज॑।</p>
<p class="Shloka">अपो॒ अपा॑ची॒रप॑रा॒ अपे॑जते॒ प्र पूर्वा॑भिस्तिरते देव॒युर्जन॑॥ ५<span class="rvts2">.</span>०४८<span class="rvts2">.</span>०२</p>
<p class="Shloka">आ ग्राव॑भिरह॒न्ये॑भिर॒क्तुभि॒र्वरि॑ष्ठं॒ वज्र॒मा जि॑घर्ति मा॒यिनि॑।</p>
<p class="Shloka">श॒तं वा॒ यस्य॑ प्र॒चर॒न्स्वे दमे॑ संव॒र्तय॑न्तो॒ वि च॑ वर्तय॒न्नहा॑॥ ५<span class="rvts2">.</span>०४८<span class="rvts2">.</span>०३</p>
<p class="Shloka">ताम॑स्य री॒तिं प॑र॒शोरि॑व॒ प्रत्यनी॑कमख्यं भु॒जे अ॑स्य॒ वर्प॑सः।</p>
<p class="Shloka">सचा॒ यदि॑ पितु॒मन्त॑मिव॒ क्षयं॒ रत्नं॒ दधा॑ति॒ भर॑हूतये वि॒शे॥ ५<span class="rvts2">.</span>०४८<span class="rvts2">.</span>०४</p>
<p class="Shloka">स जि॒ह्वया॒ चतु॑रनीक ऋञ्जते॒ चारु॒ वसा॑नो॒ वरु॑णो॒ यत॑न्न॒रिम्।</p>
<p class="Shloka">न तस्य॑ विद्म पुरुष॒त्वता॑ व॒यं यतो॒ भग॑ सवि॒ता दाति॒ वार्य॑म्॥ ५<span class="rvts2">.</span>०४८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">दे॒वं वो॑ अ॒द्य स॑वि॒तार॒मेषे॒ भगं॑ च॒ रत्नं॑ वि॒भज॑न्तमा॒योः।</p>
<p class="Shloka">आ वां॑ नरा पुरुभुजा ववृत्यां दि॒वेदि॑वे चिदश्विना सखी॒यन्॥ ५<span class="rvts2">.</span>०४९<span class="rvts2">.</span>०१</p>
<p class="Shloka">प्रति॑ प्र॒याण॒मसु॑रस्य वि॒द्वान्सू॒क्तैर्दे॒वं स॑वि॒तारं॑ दुवस्य।</p>
<p class="Shloka">उप॑ ब्रुवीत॒ नम॑सा विजा॒नञ्ज्येष्ठं॑ च॒ रत्नं॑ वि॒भज॑न्तमा॒योः॥ ५<span class="rvts2">.</span>०४९<span class="rvts2">.</span>०२</p>
<p class="Shloka">अ॒द॒त्र॒या द॑यते॒ वार्या॑णि पू॒षा भगो॒ अदि॑ति॒र्वस्त॑ उ॒स्रः।</p>
<p class="Shloka">इन्द्रो॒ विष्णु॒र्वरु॑णो मि॒त्रो अ॒ग्निरहा॑नि भ॒द्रा ज॑नयन्त द॒स्माः॥ ५<span class="rvts2">.</span>०४९<span class="rvts2">.</span>०३</p>
<p class="Shloka">तन्नो॑ अन॒र्वा स॑वि॒ता वरू॑थं॒ तत्सिन्ध॑व इ॒षय॑न्तो॒ अनु॑ ग्मन्।</p>
<p class="Shloka">उप॒ यद्वोचे॑ अध्व॒रस्य॒ होता॑ रा॒यः स्या॑म॒ पत॑यो॒ वाज॑रत्नाः॥ ५<span class="rvts2">.</span>०४९<span class="rvts2">.</span>०४</p>
<p class="Shloka">प्र ये वसु॑भ्य॒ ईव॒दा नमो॒ दुर्ये मि॒त्रे वरु॑णे सू॒क्तवा॑चः।</p>
<p class="Shloka">अवै॒त्वभ्वं॑ कृणु॒ता वरी॑यो दि॒वस्पृ॑थि॒व्योरव॑सा मदेम॥ ५<span class="rvts2">.</span>०४९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">विश्वो॑ दे॒वस्य॑ ने॒तुर्मर्तो॑ वुरीत स॒ख्यम्।</p>
<p class="Shloka">विश्वो॑ रा॒य इ॑षुध्यति द्यु॒म्नं वृ॑णीत पु॒ष्यसे॑॥ ५<span class="rvts2">.</span>०५०<span class="rvts2">.</span>०१</p>
<p class="Shloka">ते ते॑ देव नेत॒र्ये चे॒माँ अ॑नु॒शसे॑।</p>
<p class="Shloka">ते रा॒या ते ह्या॒३पृचे॒ सचे॑महि सच॒थ्यै॑॥ ५<span class="rvts2">.</span>०५०<span class="rvts2">.</span>०२</p>
<p class="Shloka">अतो॑ न॒ आ नॄनति॑थी॒नत॒ पत्नी॑र्दशस्यत।</p>
<p class="Shloka">आ॒रे विश्वं॑ पथे॒ष्ठां द्वि॒षो यु॑योतु॒ यूयु॑विः॥ ५<span class="rvts2">.</span>०५०<span class="rvts2">.</span>०३</p>
<p class="Shloka">यत्र॒ वह्नि॑र॒भिहि॑तो दु॒द्रव॒द्द्रोण्य॑ प॒शुः।</p>
<p class="Shloka">नृ॒मणा॑ वी॒रप॒स्त्योऽर्णा॒ धीरे॑व॒ सनि॑ता॥ ५<span class="rvts2">.</span>०५०<span class="rvts2">.</span>०४</p>
<p class="Shloka">ए॒ष ते॑ देव नेता॒ रथ॒स्पति॒ शं र॒यिः।</p>
<p class="Shloka">शं रा॒ये शं स्व॒स्तय॑ इष॒स्तुतो॑ मनामहे देव॒स्तुतो॑ मनामहे॥ ५<span class="rvts2">.</span>०५०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अग्ने॑ सु॒तस्य॑ पी॒तये॒ विश्वै॒रूमे॑भि॒रा ग॑हि।</p>
<p class="Shloka">दे॒वेभि॑र्ह॒व्यदा॑तये॥ ५<span class="rvts2">.</span>०५१<span class="rvts2">.</span>०१</p>
<p class="Shloka">ऋत॑धीतय॒ आ ग॑त॒ सत्य॑धर्माणो अध्व॒रम्।</p>
<p class="Shloka">अ॒ग्नेः पि॑बत जि॒ह्वया॑॥ ५<span class="rvts2">.</span>०५१<span class="rvts2">.</span>०२</p>
<p class="Shloka">विप्रे॑भिर्विप्र सन्त्य प्रात॒र्याव॑भि॒रा ग॑हि।</p>
<p class="Shloka">दे॒वेभि॒ सोम॑पीतये॥ ५<span class="rvts2">.</span>०५१<span class="rvts2">.</span>०३</p>
<p class="Shloka">अ॒यं सोम॑श्च॒मू सु॒तोऽम॑त्रे॒ परि॑ षिच्यते।</p>
<p class="Shloka">प्रि॒य इन्द्रा॑य वा॒यवे॑॥ ५<span class="rvts2">.</span>०५१<span class="rvts2">.</span>०४</p>
<p class="Shloka">वाय॒वा या॑हि वी॒तये॑ जुषा॒णो ह॒व्यदा॑तये।</p>
<p class="Shloka">पिबा॑ सु॒तस्यान्ध॑सो अ॒भि प्रय॑॥ ५<span class="rvts2">.</span>०५१<span class="rvts2">.</span>०५</p>
<p class="Shloka">इन्द्र॑श्च वायवेषां सु॒तानां॑ पी॒तिम॑र्हथः।</p>
<p class="Shloka">ताञ्जु॑षेथामरे॒पसा॑व॒भि प्रय॑॥ ५<span class="rvts2">.</span>०५१<span class="rvts2">.</span>०६</p>
<p class="Shloka">सु॒ता इन्द्रा॑य वा॒यवे॒ सोमा॑सो॒ दध्या॑शिरः।</p>
<p class="Shloka">नि॒म्नं न य॑न्ति॒ सिन्ध॑वो॒ऽभि प्रय॑॥ ५<span class="rvts2">.</span>०५१<span class="rvts2">.</span>०७</p>
<p class="Shloka">स॒जूर्विश्वे॑भिर्दे॒वेभि॑र॒श्विभ्या॑मु॒षसा॑ स॒जूः।</p>
<p class="Shloka">आ या॑ह्यग्ने अत्रि॒वत्सु॒ते र॑ण॥ ५<span class="rvts2">.</span>०५१<span class="rvts2">.</span>०८</p>
<p class="Shloka">स॒जूर्मि॒त्रावरु॑णाभ्यां स॒जूः सोमे॑न॒ विष्णु॑ना।</p>
<p class="Shloka">आ या॑ह्यग्ने अत्रि॒वत्सु॒ते र॑ण॥ ५<span class="rvts2">.</span>०५१<span class="rvts2">.</span>०९</p>
<p class="Shloka">स॒जूरा॑दि॒त्यैर्वसु॑भिः स॒जूरिन्द्रे॑ण वा॒युना॑।</p>
<p class="Shloka">आ या॑ह्यग्ने अत्रि॒वत्सु॒ते र॑ण॥ ५<span class="rvts2">.</span>०५१<span class="rvts2">.</span>१०</p>
<p class="Shloka">स्व॒स्ति नो॑ मिमीताम॒श्विना॒ भग॑ स्व॒स्ति दे॒व्यदि॑तिरन॒र्वण॑।</p>
<p class="Shloka">स्व॒स्ति पू॒षा असु॑रो दधातु नः स्व॒स्ति द्यावा॑पृथि॒वी सु॑चे॒तुना॑॥ ५<span class="rvts2">.</span>०५१<span class="rvts2">.</span>११</p>
<p class="Shloka">स्व॒स्तये॑ वा॒युमुप॑ ब्रवामहै॒ सोमं॑ स्व॒स्ति भुव॑नस्य॒ यस्पति॑।</p>
<p class="Shloka">बृह॒स्पतिं॒ सर्व॑गणं स्व॒स्तये॑ स्व॒स्तय॑ आदि॒त्यासो॑ भवन्तु नः॥ ५<span class="rvts2">.</span>०५१<span class="rvts2">.</span>१२</p>
<p class="Shloka">विश्वे॑ दे॒वा नो॑ अ॒द्या स्व॒स्तये॑ वैश्वान॒रो वसु॑र॒ग्निः स्व॒स्तये॑।</p>
<p class="Shloka">दे॒वा अ॑वन्त्वृ॒भव॑ स्व॒स्तये॑ स्व॒स्ति नो॑ रु॒द्रः पा॒त्वंह॑सः॥ ५<span class="rvts2">.</span>०५१<span class="rvts2">.</span>१३</p>
<p class="Shloka">स्व॒स्ति मि॑त्रावरुणा स्व॒स्ति प॑थ्ये रेवति।</p>
<p class="Shloka">स्व॒स्ति न॒ इन्द्र॑श्चा॒ग्निश्च॑ स्व॒स्ति नो॑ अदिते कृधि॥ ५<span class="rvts2">.</span>०५१<span class="rvts2">.</span>१४</p>
<p class="Shloka">स्व॒स्ति पन्था॒मनु॑ चरेम सूर्याचन्द्र॒मसा॑विव।</p>
<p class="Shloka">पुन॒र्दद॒ताघ्न॑ता जान॒ता सं ग॑मेमहि॥ ५<span class="rvts2">.</span>०५१<span class="rvts2">.</span>१५</p>
<p class="Sub-Heading">सूक्त</p>
<p class="Shloka">प्र श्या॑वाश्व धृष्णु॒यार्चा॑ म॒रुद्भि॒रृक्व॑भिः।</p>
<p class="Shloka">ये अ॑द्रो॒घम॑नुष्व॒धं श्रवो॒ मद॑न्ति य॒ज्ञिया॑॥ ५<span class="rvts2">.</span>०५२<span class="rvts2">.</span>०१</p>
<p class="Shloka">ते हि स्थि॒रस्य॒ शव॑स॒ सखा॑य॒ सन्ति॑ धृष्णु॒या।</p>
<p class="Shloka">ते याम॒न्ना धृ॑ष॒द्विन॒स्त्मना॑ पान्ति॒ शश्व॑तः॥ ५<span class="rvts2">.</span>०५२<span class="rvts2">.</span>०२</p>
<p class="Shloka">ते स्य॒न्द्रासो॒ नोक्षणोऽति॑ ष्कन्दन्ति॒ शर्व॑रीः।</p>
<p class="Shloka">म॒रुता॒मधा॒ महो॑ दि॒वि क्ष॒मा च॑ मन्महे॥ ५<span class="rvts2">.</span>०५२<span class="rvts2">.</span>०३</p>
<p class="Shloka">म॒रुत्सु॑ वो दधीमहि॒ स्तोमं॑ य॒ज्ञं च॑ धृष्णु॒या।</p>
<p class="Shloka">विश्वे॒ ये मानु॑षा यु॒गा पान्ति॒ मर्त्यं॑ रि॒षः॥ ५<span class="rvts2">.</span>०५२<span class="rvts2">.</span>०४</p>
<p class="Shloka">अर्ह॑न्तो॒ ये सु॒दान॑वो॒ नरो॒ असा॑मिशवसः।</p>
<p class="Shloka">प्र य॒ज्ञं य॒ज्ञिये॑भ्यो दि॒वो अ॑र्चा म॒रुद्भ्य॑॥ ५<span class="rvts2">.</span>०५२<span class="rvts2">.</span>०५</p>
<p class="Shloka">आ रु॒क्मैरा यु॒धा नर॑ ऋ॒ष्वा ऋ॒ष्टीर॑सृक्षत।</p>
<p class="Shloka">अन्वे॑नाँ॒ अह॑ वि॒द्युतो॑ म॒रुतो॒ जज्झ॑तीरिव भा॒नुर॑र्त॒ त्मना॑ दि॒वः॥ ५<span class="rvts2">.</span>०५२<span class="rvts2">.</span>०६</p>
<p class="Shloka">ये वा॑वृ॒धन्त॒ पार्थि॑वा॒ य उ॒राव॒न्तरि॑क्ष॒ आ।</p>
<p class="Shloka">वृ॒जने॑ वा न॒दीनां॑ स॒धस्थे॑ वा म॒हो दि॒वः॥ ५<span class="rvts2">.</span>०५२<span class="rvts2">.</span>०७</p>
<p class="Shloka">शर्धो॒ मारु॑त॒मुच्छं॑स स॒त्यश॑वस॒मृभ्व॑सम्।</p>
<p class="Shloka">उ॒त स्म॒ ते शु॒भे नर॒ प्र स्य॒न्द्रा यु॑जत॒ त्मना॑॥ ५<span class="rvts2">.</span>०५२<span class="rvts2">.</span>०८</p>
<p class="Shloka">उ॒त स्म॒ ते परु॑ष्ण्या॒मूर्णा॑ वसत शु॒न्ध्यव॑।</p>
<p class="Shloka">उ॒त प॒व्या रथा॑ना॒मद्रिं॑ भिन्द॒न्त्योज॑सा॥ ५<span class="rvts2">.</span>०५२<span class="rvts2">.</span>०९</p>
<p class="Shloka">आप॑थयो॒ विप॑थ॒योऽन्त॑स्पथा॒ अनु॑पथाः।</p>
<p class="Shloka">ए॒तेभि॒र्मह्यं॒ नाम॑भिर्य॒ज्ञं वि॑ष्टा॒र ओ॑हते॥ ५<span class="rvts2">.</span>०५२<span class="rvts2">.</span>१०</p>
<p class="Shloka">अधा॒ नरो॒ न्यो॑ह॒तेऽधा॑ नि॒युत॑ ओहते।</p>
<p class="Shloka">अधा॒ पारा॑वता॒ इति॑ चि॒त्रा रू॒पाणि॒ दर्श्या॑॥ ५<span class="rvts2">.</span>०५२<span class="rvts2">.</span>११</p>
<p class="Shloka">छ॒न्द॒स्तुभ॑ कुभ॒न्यव॒ उत्स॒मा की॒रिणो॑ नृतुः।</p>
<p class="Shloka">ते मे॒ के चि॒न्न ता॒यव॒ ऊमा॑ आसन्दृ॒शि त्वि॒षे॥ ५<span class="rvts2">.</span>०५२<span class="rvts2">.</span>१२</p>
<p class="Shloka">य ऋ॒ष्वा ऋ॒ष्टिवि॑द्युतः क॒वय॒ सन्ति॑ वे॒धस॑।</p>
<p class="Shloka">तमृ॑षे॒ मारु॑तं ग॒णं न॑म॒स्या र॒मया॑ गि॒रा॥ ५<span class="rvts2">.</span>०५२<span class="rvts2">.</span>१३</p>
<p class="Shloka">अच्छ॑ ऋषे॒ मारु॑तं ग॒णं दा॒ना मि॒त्रं न यो॒षणा॑।</p>
<p class="Shloka">दि॒वो वा॑ धृष्णव॒ ओज॑सा स्तु॒ता धी॒भिरि॑षण्यत॥ ५<span class="rvts2">.</span>०५२<span class="rvts2">.</span>१४</p>
<p class="Shloka">नू म॑न्वा॒न ए॑षां दे॒वाँ अच्छा॒ न व॒क्षणा॑।</p>
<p class="Shloka">दा॒ना स॑चेत सू॒रिभि॒र्याम॑श्रुतेभिर॒ञ्जिभि॑॥ ५<span class="rvts2">.</span>०५२<span class="rvts2">.</span>१५</p>
<p class="Shloka">प्र ये मे॑ बन्ध्वे॒षे गां वोच॑न्त सू॒रय॒ पृश्निं॑ वोचन्त मा॒तर॑म्।</p>
<p class="Shloka">अधा॑ पि॒तर॑मि॒ष्मिणं॑ रु॒द्रं वो॑चन्त॒ शिक्व॑सः॥ ५<span class="rvts2">.</span>०५२<span class="rvts2">.</span>१६</p>
<p class="Shloka">स॒प्त मे॑ स॒प्त शा॒किन॒ एक॑मेका श॒ता द॑दुः।</p>
<p class="Shloka">य॒मुना॑या॒मधि॑ श्रु॒तमुद्राधो॒ गव्यं॑ मृजे॒ नि राधो॒ अश्व्यं॑ मृजे॥ ५<span class="rvts2">.</span>०५२<span class="rvts2">.</span>१७</p>
<p class="Sub-Heading">सूक्त</p>
<p class="Shloka">को वे॑द॒ जान॑मेषां॒ को वा॑ पु॒रा सु॒म्नेष्वा॑स म॒रुता॑म्।</p>
<p class="Shloka">यद्यु॑यु॒ज्रे कि॑ला॒स्य॑॥ ५<span class="rvts2">.</span>०५३<span class="rvts2">.</span>०१</p>
<p class="Shloka">ऐतान्रथे॑षु त॒स्थुष॒ कः शु॑श्राव क॒था य॑युः।</p>
<p class="Shloka">कस्मै॑ सस्रुः सु॒दासे॒ अन्वा॒पय॒ इळा॑भिर्वृ॒ष्टय॑ स॒ह॥ ५<span class="rvts2">.</span>०५३<span class="rvts2">.</span>०२</p>
<p class="Shloka">ते म॑ आहु॒र्य आ॑य॒युरुप॒ द्युभि॒र्विभि॒र्मदे॑।</p>
<p class="Shloka">नरो॒ मर्या॑ अरे॒पस॑ इ॒मान्पश्य॒न्निति॑ ष्टुहि॥ ५<span class="rvts2">.</span>०५३<span class="rvts2">.</span>०३</p>
<p class="Shloka">ये अ॒ञ्जिषु॒ ये वाशी॑षु॒ स्वभा॑नवः स्र॒क्षु रु॒क्मेषु॑ खा॒दिषु॑।</p>
<p class="Shloka">श्रा॒या रथे॑षु॒ धन्व॑सु॥ ५<span class="rvts2">.</span>०५३<span class="rvts2">.</span>०४</p>
<p class="Shloka">यु॒ष्माकं॑ स्मा॒ रथाँ॒ अनु॑ मु॒दे द॑धे मरुतो जीरदानवः।</p>
<p class="Shloka">वृ॒ष्टी द्यावो॑ य॒तीरि॑व॥ ५<span class="rvts2">.</span>०५३<span class="rvts2">.</span>०५</p>
<p class="Shloka">आ यं नर॑ सु॒दान॑वो ददा॒शुषे॑ दि॒वः कोश॒मचु॑च्यवुः।</p>
<p class="Shloka">वि प॒र्जन्यं॑ सृजन्ति॒ रोद॑सी॒ अनु॒ धन्व॑ना यन्ति वृ॒ष्टय॑॥ ५<span class="rvts2">.</span>०५३<span class="rvts2">.</span>०६</p>
<p class="Shloka">त॒तृ॒दा॒नाः सिन्ध॑व॒ क्षोद॑सा॒ रज॒ प्र स॑स्रुर्धे॒नवो॑ यथा।</p>
<p class="Shloka">स्य॒न्ना अश्वा॑ इ॒वाध्व॑नो वि॒मोच॑ने॒ वि यद्वर्त॑न्त ए॒न्य॑॥ ५<span class="rvts2">.</span>०५३<span class="rvts2">.</span>०७</p>
<p class="Shloka">आ या॑त मरुतो दि॒व आन्तरि॑क्षाद॒मादु॒त।</p>
<p class="Shloka">माव॑ स्थात परा॒वत॑॥ ५<span class="rvts2">.</span>०५३<span class="rvts2">.</span>०८</p>
<p class="Shloka">मा वो॑ र॒सानि॑तभा॒ कुभा॒ क्रुमु॒र्मा व॒ सिन्धु॒र्नि री॑रमत्।</p>
<p class="Shloka">मा व॒ परि॑ ष्ठात्स॒रयु॑ पुरी॒षिण्य॒स्मे इत्सु॒म्नम॑स्तु वः॥ ५<span class="rvts2">.</span>०५३<span class="rvts2">.</span>०९</p>
<p class="Shloka">तं व॒ शर्धं॒ रथा॑नां त्वे॒षं ग॒णं मारु॑तं॒ नव्य॑सीनाम्।</p>
<p class="Shloka">अनु॒ प्र य॑न्ति वृ॒ष्टय॑॥ ५<span class="rvts2">.</span>०५३<span class="rvts2">.</span>१०</p>
<p class="Shloka">शर्धं॑शर्धं व एषां॒ व्रातं॑व्रातं ग॒णंग॑णं सुश॒स्तिभि॑।</p>
<p class="Shloka">अनु॑ क्रामेम धी॒तिभि॑॥ ५<span class="rvts2">.</span>०५३<span class="rvts2">.</span>११</p>
<p class="Shloka">कस्मा॑ अ॒द्य सुजा॑ताय रा॒तह॑व्याय॒ प्र य॑युः।</p>
<p class="Shloka">ए॒ना यामे॑न म॒रुत॑॥ ५<span class="rvts2">.</span>०५३<span class="rvts2">.</span>१२</p>
<p class="Shloka">येन॑ तो॒काय॒ तन॑याय धा॒न्यं१ बीजं॒ वह॑ध्वे॒ अक्षि॑तम्।</p>
<p class="Shloka">अ॒स्मभ्यं॒ तद्ध॑त्तन॒ यद्व॒ ईम॑हे॒ राधो॑ वि॒श्वायु॒ सौभ॑गम्॥ ५<span class="rvts2">.</span>०५३<span class="rvts2">.</span>१३</p>
<p class="Shloka">अती॑याम नि॒दस्ति॒रः स्व॒स्तिभि॑र्हि॒त्वाव॒द्यमरा॑तीः।</p>
<p class="Shloka">वृ॒ष्ट्वी शं योराप॑ उ॒स्रि भे॑ष॒जं स्याम॑ मरुतः स॒ह॥ ५<span class="rvts2">.</span>०५३<span class="rvts2">.</span>१४</p>
<p class="Shloka">सु॒दे॒वः स॑महासति सु॒वीरो॑ नरो मरुत॒ स मर्त्य॑।</p>
<p class="Shloka">यं त्राय॑ध्वे॒ स्याम॒ ते॥ ५<span class="rvts2">.</span>०५३<span class="rvts2">.</span>१५</p>
<p class="Shloka">स्तु॒हि भो॒जान्स्तु॑व॒तो अ॑स्य॒ याम॑नि॒ रण॒न्गावो॒ न यव॑से।</p>
<p class="Shloka">य॒तः पूर्वाँ॑ इव॒ सखीँ॒रनु॑ ह्वय गि॒रा गृ॑णीहि का॒मिन॑॥ ५<span class="rvts2">.</span>०५३<span class="rvts2">.</span>१६</p>
<p class="Sub-Heading">सूक्त</p>
<p class="Shloka">प्र शर्धा॑य॒ मारु॑ताय॒ स्वभा॑नव इ॒मां वाच॑मनजा पर्वत॒च्युते॑।</p>
<p class="Shloka">घ॒र्म॒स्तुभे॑ दि॒व आ पृ॑ष्ठ॒यज्व॑ने द्यु॒म्नश्र॑वसे॒ महि॑ नृ॒म्णम॑र्चत॥ ५<span class="rvts2">.</span>०५४<span class="rvts2">.</span>०१</p>
<p class="Shloka">प्र वो॑ मरुतस्तवि॒षा उ॑द॒न्यवो॑ वयो॒वृधो॑ अश्व॒युज॒ परि॑ज्रयः।</p>
<p class="Shloka">सं वि॒द्युता॒ दध॑ति॒ वाश॑ति त्रि॒तः स्वर॒न्त्यापो॒ऽवना॒ परि॑ज्रयः॥ ५<span class="rvts2">.</span>०५४<span class="rvts2">.</span>०२</p>
<p class="Shloka">वि॒द्युन्म॑हसो॒ नरो॒ अश्म॑दिद्यवो॒ वात॑त्विषो म॒रुत॑ पर्वत॒च्युत॑।</p>
<p class="Shloka">अ॒ब्द॒या चि॒न्मुहु॒रा ह्रा॑दुनी॒वृत॑ स्त॒नय॑दमा रभ॒सा उदो॑जसः॥ ५<span class="rvts2">.</span>०५४<span class="rvts2">.</span>०३</p>
<p class="Shloka">व्य१क्तून्रु॑द्रा॒ व्यहा॑नि शिक्वसो॒ व्य१न्तरि॑क्षं॒ वि रजां॑सि धूतयः।</p>
<p class="Shloka">वि यदज्राँ॒ अज॑थ॒ नाव॑ ईं यथा॒ वि दु॒र्गाणि॑ मरुतो॒ नाह॑ रिष्यथ॥ ५<span class="rvts2">.</span>०५४<span class="rvts2">.</span>०४</p>
<p class="Shloka">तद्वी॒र्यं॑ वो मरुतो महित्व॒नं दी॒र्घं त॑तान॒ सूर्यो॒ न योज॑नम्।</p>
<p class="Shloka">एता॒ न यामे॒ अगृ॑भीतशोचि॒षोऽन॑श्वदां॒ यन्न्यया॑तना गि॒रिम्॥ ५<span class="rvts2">.</span>०५४<span class="rvts2">.</span>०५</p>
<p class="Shloka">अभ्रा॑जि॒ शर्धो॑ मरुतो॒ यद॑र्ण॒सं मोष॑था वृ॒क्षं क॑प॒नेव॑ वेधसः।</p>
<p class="Shloka">अध॑ स्मा नो अ॒रम॑तिं सजोषस॒श्चक्षु॑रिव॒ यन्त॒मनु॑ नेषथा सु॒गम्॥ ५<span class="rvts2">.</span>०५४<span class="rvts2">.</span>०६</p>
<p class="Shloka">न स जी॑यते मरुतो॒ न ह॑न्यते॒ न स्रे॑धति॒ न व्य॑थते॒ न रि॑ष्यति।</p>
<p class="Shloka">नास्य॒ राय॒ उप॑ दस्यन्ति॒ नोतय॒ ऋषिं॑ वा॒ यं राजा॑नं वा॒ सुषू॑दथ॥ ५<span class="rvts2">.</span>०५४<span class="rvts2">.</span>०७</p>
<p class="Shloka">नि॒युत्व॑न्तो ग्राम॒जितो॒ यथा॒ नरो॑ऽर्य॒मणो॒ न म॒रुत॑ कब॒न्धिन॑।</p>
<p class="Shloka">पिन्व॒न्त्युत्सं॒ यदि॒नासो॒ अस्व॑र॒न्व्यु॑न्दन्ति पृथि॒वीं मध्वो॒ अन्ध॑सा॥ ५<span class="rvts2">.</span>०५४<span class="rvts2">.</span>०८</p>
<p class="Shloka">प्र॒वत्व॑ती॒यं पृ॑थि॒वी म॒रुद्भ्य॑ प्र॒वत्व॑ती॒ द्यौर्भ॑वति प्र॒यद्भ्य॑।</p>
<p class="Shloka">प्र॒वत्व॑तीः प॒थ्या॑ अ॒न्तरि॑क्ष्याः प्र॒वत्व॑न्त॒ पर्व॑ता जी॒रदा॑नवः॥ ५<span class="rvts2">.</span>०५४<span class="rvts2">.</span>०९</p>
<p class="Shloka">यन्म॑रुतः सभरसः स्वर्णर॒ सूर्य॒ उदि॑ते॒ मद॑था दिवो नरः।</p>
<p class="Shloka">न वोऽश्वा॑ श्रथय॒न्ताह॒ सिस्र॑तः स॒द्यो अ॒स्याध्व॑नः पा॒रम॑श्नुथ॥ ५<span class="rvts2">.</span>०५४<span class="rvts2">.</span>१०</p>
<p class="Shloka">अंसे॑षु व ऋ॒ष्टय॑ प॒त्सु खा॒दयो॒ वक्ष॑स्सु रु॒क्मा म॑रुतो॒ रथे॒ शुभ॑।</p>
<p class="Shloka">अ॒ग्निभ्रा॑जसो वि॒द्युतो॒ गभ॑स्त्यो॒ शिप्रा॑ शी॒र्षसु॒ वित॑ता हिर॒ण्ययी॑॥ ५<span class="rvts2">.</span>०५४<span class="rvts2">.</span>११</p>
<p class="Shloka">तं नाक॑म॒र्यो अगृ॑भीतशोचिषं॒ रुश॒त्पिप्प॑लं मरुतो॒ वि धू॑नुथ।</p>
<p class="Shloka">सम॑च्यन्त वृ॒जनाति॑त्विषन्त॒ यत्स्वर॑न्ति॒ घोषं॒ वित॑तमृता॒यव॑॥ ५<span class="rvts2">.</span>०५४<span class="rvts2">.</span>१२</p>
<p class="Shloka">यु॒ष्माद॑त्तस्य मरुतो विचेतसो रा॒यः स्या॑म र॒थ्यो॒३ वय॑स्वतः।</p>
<p class="Shloka">न यो युच्छ॑ति ति॒ष्यो॒३ यथा॑ दि॒वो॒३ऽस्मे रा॑रन्त मरुतः सह॒स्रिण॑म्॥ ५<span class="rvts2">.</span>०५४<span class="rvts2">.</span>१३</p>
<p class="Shloka">यू॒यं र॒यिं म॑रुतः स्पा॒र्हवी॑रं यू॒यमृषि॑मवथ॒ साम॑विप्रम्।</p>
<p class="Shloka">यू॒यमर्व॑न्तं भर॒ताय॒ वाजं॑ यू॒यं ध॑त्थ॒ राजा॑नं श्रुष्टि॒मन्त॑म्॥ ५<span class="rvts2">.</span>०५४<span class="rvts2">.</span>१४</p>
<p class="Shloka">तद्वो॑ यामि॒ द्रवि॑णं सद्यऊतयो॒ येना॒ स्व१र्ण त॒तना॑म॒ नॄँर॒भि।</p>
<p class="Shloka">इ॒दं सु मे॑ मरुतो हर्यता॒ वचो॒ यस्य॒ तरे॑म॒ तर॑सा श॒तं हिमा॑॥ ५<span class="rvts2">.</span>०५४<span class="rvts2">.</span>१५</p>
<p class="Sub-Heading">सूक्त</p>
<p class="Shloka">प्रय॑ज्यवो म॒रुतो॒ भ्राज॑दृष्टयो बृ॒हद्वयो॑ दधिरे रु॒क्मव॑क्षसः।</p>
<p class="Shloka">ईय॑न्ते॒ अश्वै॑ सु॒यमे॑भिरा॒शुभि॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०१</p>
<p class="Shloka">स्व॒यं द॑धिध्वे॒ तवि॑षीं॒ यथा॑ वि॒द बृ॒हन्म॑हान्त उर्वि॒या वि रा॑जथ।</p>
<p class="Shloka">उ॒तान्तरि॑क्षं ममिरे॒ व्योज॑सा॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०२</p>
<p class="Shloka">सा॒कं जा॒ताः सु॒भ्व॑ सा॒कमु॑क्षि॒ताः श्रि॒ये चि॒दा प्र॑त॒रं वा॑वृधु॒र्नर॑।</p>
<p class="Shloka">वि॒रो॒किण॒ सूर्य॑स्येव र॒श्मय॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०३</p>
<p class="Shloka">आ॒भू॒षेण्यं॑ वो मरुतो महित्व॒नं दि॑दृ॒क्षेण्यं॒ सूर्य॑स्येव॒ चक्ष॑णम्।</p>
<p class="Shloka">उ॒तो अ॒स्माँ अ॑मृत॒त्वे द॑धातन॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०४</p>
<p class="Shloka">उदी॑रयथा मरुतः समुद्र॒तो यू॒यं वृ॒ष्टिं व॑र्षयथा पुरीषिणः।</p>
<p class="Shloka">न वो॑ दस्रा॒ उप॑ दस्यन्ति धे॒नव॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०५</p>
<p class="Shloka">यदश्वा॑न्धू॒र्षु पृष॑ती॒रयु॑ग्ध्वं हिर॒ण्यया॒न्प्रत्यत्काँ॒ अमु॑ग्ध्वम्।</p>
<p class="Shloka">विश्वा॒ इत्स्पृधो॑ मरुतो॒ व्य॑स्यथ॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०६</p>
<p class="Shloka">न पर्व॑ता॒ न न॒द्यो॑ वरन्त वो॒ यत्राचि॑ध्वं मरुतो॒ गच्छ॒थेदु॒ तत्।</p>
<p class="Shloka">उ॒त द्यावा॑पृथि॒वी या॑थना॒ परि॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०७</p>
<p class="Shloka">यत्पू॒र्व्यं म॑रुतो॒ यच्च॒ नूत॑नं॒ यदु॒द्यते॑ वसवो॒ यच्च॑ श॒स्यते॑।</p>
<p class="Shloka">विश्व॑स्य॒ तस्य॑ भवथा॒ नवे॑दस॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०८</p>
<p class="Shloka">मृ॒ळत॑ नो मरुतो॒ मा व॑धिष्टना॒स्मभ्यं॒ शर्म॑ बहु॒लं वि य॑न्तन।</p>
<p class="Shloka">अधि॑ स्तो॒त्रस्य॑ स॒ख्यस्य॑ गातन॒ शुभं॑ या॒तामनु॒ रथा॑ अवृत्सत॥ ५<span class="rvts2">.</span>०५५<span class="rvts2">.</span>०९</p>
<p class="Shloka">यू॒यम॒स्मान्न॑यत॒ वस्यो॒ अच्छा॒ निरं॑ह॒तिभ्यो॑ मरुतो गृणा॒नाः।</p>
<p class="Shloka">जु॒षध्वं॑ नो ह॒व्यदा॑तिं यजत्रा व॒यं स्या॑म॒ पत॑यो रयी॒णाम्॥ ५<span class="rvts2">.</span>०५५<span class="rvts2">.</span>१०</p>
<p class="Sub-Heading">सूक्त</p>
<p class="Shloka">अग्ने॒ शर्ध॑न्त॒मा ग॒णं पि॒ष्टं रु॒क्मेभि॑र॒ञ्जिभि॑।</p>
<p class="Shloka">विशो॑ अ॒द्य म॒रुता॒मव॑ ह्वये दि॒वश्चि॑द्रोच॒नादधि॑॥ ५<span class="rvts2">.</span>०५६<span class="rvts2">.</span>०१</p>
<p class="Shloka">यथा॑ चि॒न्मन्य॑से हृ॒दा तदिन्मे॑ जग्मुरा॒शस॑।</p>
<p class="Shloka">ये ते॒ नेदि॑ष्ठं॒ हव॑नान्या॒गम॒न्तान्व॑र्ध भी॒मसं॑दृशः॥ ५<span class="rvts2">.</span>०५६<span class="rvts2">.</span>०२</p>
<p class="Shloka">मी॒ळ्हुष्म॑तीव पृथि॒वी परा॑हता॒ मद॑न्त्येत्य॒स्मदा।</p>
<p class="Shloka">ऋक्षो॒ न वो॑ मरुत॒ शिमी॑वाँ॒ अमो॑ दु॒ध्रो गौरि॑व भीम॒युः॥ ५<span class="rvts2">.</span>०५६<span class="rvts2">.</span>०३</p>
<p class="Shloka">नि ये रि॒णन्त्योज॑सा॒ वृथा॒ गावो॒ न दु॒र्धुर॑।</p>
<p class="Shloka">अश्मा॑नं चित्स्व॒र्यं१ पर्व॑तं गि॒रिं प्र च्या॑वयन्ति॒ याम॑भिः॥ ५<span class="rvts2">.</span>०५६<span class="rvts2">.</span>०४</p>
<p class="Shloka">उत्ति॑ष्ठ नू॒नमे॑षां॒ स्तोमै॒ समु॑क्षितानाम्।</p>
<p class="Shloka">म॒रुतां॑ पुरु॒तम॒मपू॑र्व्यं॒ गवां॒ सर्ग॑मिव ह्वये॥ ५<span class="rvts2">.</span>०५६<span class="rvts2">.</span>०५</p>
<p class="Shloka">यु॒ङ्ग्ध्वं ह्यरु॑षी॒ रथे॑ यु॒ङ्ग्ध्वं रथे॑षु रो॒हित॑।</p>
<p class="Shloka">यु॒ङ्ग्ध्वं हरी॑ अजि॒रा धु॒रि वोळ्ह॑वे॒ वहि॑ष्ठा धु॒रि वोळ्ह॑वे॥ ५<span class="rvts2">.</span>०५६<span class="rvts2">.</span>०६</p>
<p class="Shloka">उ॒त स्य वा॒ज्य॑रु॒षस्तु॑वि॒ष्वणि॑रि॒ह स्म॑ धायि दर्श॒तः।</p>
<p class="Shloka">मा वो॒ यामे॑षु मरुतश्चि॒रं क॑र॒त्प्र तं रथे॑षु चोदत॥ ५<span class="rvts2">.</span>०५६<span class="rvts2">.</span>०७</p>
<p class="Shloka">रथं॒ नु मारु॑तं व॒यं श्र॑व॒स्युमा हु॑वामहे।</p>
<p class="Shloka">आ यस्मि॑न्त॒स्थौ सु॒रणा॑नि॒ बिभ्र॑ती॒ सचा॑ म॒रुत्सु॑ रोद॒सी॥ ५<span class="rvts2">.</span>०५६<span class="rvts2">.</span>०८</p>
<p class="Shloka">तं व॒ शर्धं॑ रथे॒शुभं॑ त्वे॒षं प॑न॒स्युमा हु॑वे।</p>
<p class="Shloka">यस्मि॒न्सुजा॑ता सु॒भगा॑ मही॒यते॒ सचा॑ म॒रुत्सु॑ मीळ्हु॒षी॥ ५<span class="rvts2">.</span>०५६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">आ रु॑द्रास॒ इन्द्र॑वन्तः स॒जोष॑सो॒ हिर॑ण्यरथाः सुवि॒ताय॑ गन्तन।</p>
<p class="Shloka">इ॒यं वो॑ अ॒स्मत्प्रति॑ हर्यते म॒तिस्तृ॒ष्णजे॒ न दि॒व उत्सा॑ उद॒न्यवे॑॥ ५<span class="rvts2">.</span>०५७<span class="rvts2">.</span>०१</p>
<p class="Shloka">वाशी॑मन्त ऋष्टि॒मन्तो॑ मनी॒षिण॑ सु॒धन्वा॑न॒ इषु॑मन्तो निष॒ङ्गिण॑।</p>
<p class="Shloka">स्वश्वा॑ स्थ सु॒रथा॑ पृश्निमातरः स्वायु॒धा म॑रुतो याथना॒ शुभ॑म्॥ ५<span class="rvts2">.</span>०५७<span class="rvts2">.</span>०२</p>
<p class="Shloka">धू॒नु॒थ द्यां पर्व॑तान्दा॒शुषे॒ वसु॒ नि वो॒ वना॑ जिहते॒ याम॑नो भि॒या।</p>
<p class="Shloka">को॒पय॑थ पृथि॒वीं पृ॑श्निमातरः शु॒भे यदु॑ग्रा॒ पृष॑ती॒रयु॑ग्ध्वम्॥ ५<span class="rvts2">.</span>०५७<span class="rvts2">.</span>०३</p>
<p class="Shloka">वात॑त्विषो म॒रुतो॑ व॒र्षनि॑र्णिजो य॒मा इ॑व॒ सुस॑दृशः सु॒पेश॑सः।</p>
<p class="Shloka">पि॒शङ्गा॑श्वा अरु॒णाश्वा॑ अरे॒पस॒ प्रत्व॑क्षसो महि॒ना द्यौरि॑वो॒रव॑॥ ५<span class="rvts2">.</span>०५७<span class="rvts2">.</span>०४</p>
<p class="Shloka">पु॒रु॒द्र॒प्सा अ॑ञ्जि॒मन्त॑ सु॒दान॑वस्त्वे॒षसं॑दृशो अनव॒भ्ररा॑धसः।</p>
<p class="Shloka">सु॒जा॒तासो॑ ज॒नुषा॑ रु॒क्मव॑क्षसो दि॒वो अ॒र्का अ॒मृतं॒ नाम॑ भेजिरे॥ ५<span class="rvts2">.</span>०५७<span class="rvts2">.</span>०५</p>
<p class="Shloka">ऋ॒ष्टयो॑ वो मरुतो॒ अंस॑यो॒रधि॒ सह॒ ओजो॑ बा॒ह्वोर्वो॒ बलं॑ हि॒तम्।</p>
<p class="Shloka">नृ॒म्णा शी॒र्षस्वायु॑धा॒ रथे॑षु वो॒ विश्वा॑ व॒ श्रीरधि॑ त॒नूषु॑ पिपिशे॥ ५<span class="rvts2">.</span>०५७<span class="rvts2">.</span>०६</p>
<p class="Shloka">गोम॒दश्वा॑व॒द्रथ॑वत्सु॒वीरं॑ च॒न्द्रव॒द्राधो॑ मरुतो ददा नः।</p>
<p class="Shloka">प्रश॑स्तिं नः कृणुत रुद्रियासो भक्षी॒य वोऽव॑सो॒ दैव्य॑स्य॥ ५<span class="rvts2">.</span>०५७<span class="rvts2">.</span>०७</p>
<p class="Shloka">ह॒ये नरो॒ मरु॑तो मृ॒ळता॑ न॒स्तुवी॑मघासो॒ अमृ॑ता॒ ऋत॑ज्ञाः।</p>
<p class="Shloka">सत्य॑श्रुत॒ कव॑यो॒ युवा॑नो॒ बृह॑द्गिरयो बृ॒हदु॒क्षमा॑णाः॥ ५<span class="rvts2">.</span>०५७<span class="rvts2">.</span>०८</p>
<p class="Sub-Heading">सूक्त</p>
<p class="Shloka">तमु॑ नू॒नं तवि॑षीमन्तमेषां स्तु॒षे ग॒णं मारु॑तं॒ नव्य॑सीनाम्।</p>
<p class="Shloka">य आ॒श्व॑श्वा॒ अम॑व॒द्वह॑न्त उ॒तेशि॑रे अ॒मृत॑स्य स्व॒राज॑॥ ५<span class="rvts2">.</span>०५८<span class="rvts2">.</span>०१</p>
<p class="Shloka">त्वे॒षं ग॒णं त॒वसं॒ खादि॑हस्तं॒ धुनि॑व्रतं मा॒यिनं॒ दाति॑वारम्।</p>
<p class="Shloka">म॒यो॒भुवो॒ ये अमि॑ता महि॒त्वा वन्द॑स्व विप्र तुवि॒राध॑सो॒ नॄन्॥ ५<span class="rvts2">.</span>०५८<span class="rvts2">.</span>०२</p>
<p class="Shloka">आ वो॑ यन्तूदवा॒हासो॑ अ॒द्य वृ॒ष्टिं ये विश्वे॑ म॒रुतो॑ जु॒नन्ति॑।</p>
<p class="Shloka">अ॒यं यो अ॒ग्निर्म॑रुत॒ समि॑द्ध ए॒तं जु॑षध्वं कवयो युवानः॥ ५<span class="rvts2">.</span>०५८<span class="rvts2">.</span>०३</p>
<p class="Shloka">यू॒यं राजा॑न॒मिर्यं॒ जना॑य विभ्वत॒ष्टं ज॑नयथा यजत्राः।</p>
<p class="Shloka">यु॒ष्मदे॑ति मुष्टि॒हा बा॒हुजू॑तो यु॒ष्मत्सद॑श्वो मरुतः सु॒वीर॑॥ ५<span class="rvts2">.</span>०५८<span class="rvts2">.</span>०४</p>
<p class="Shloka">अ॒रा इ॒वेदच॑रमा॒ अहे॑व॒ प्रप्र॑ जायन्ते॒ अक॑वा॒ महो॑भिः।</p>
<p class="Shloka">पृश्ने॑ पु॒त्रा उ॑प॒मासो॒ रभि॑ष्ठा॒ स्वया॑ म॒त्या म॒रुत॒ सं मि॑मिक्षुः॥ ५<span class="rvts2">.</span>०५८<span class="rvts2">.</span>०५</p>
<p class="Shloka">यत्प्राया॑सिष्ट॒ पृष॑तीभि॒रश्वै॑र्वीळुप॒विभि॑र्मरुतो॒ रथे॑भिः।</p>
<p class="Shloka">क्षोद॑न्त॒ आपो॑ रिण॒ते वना॒न्यवो॒स्रियो॑ वृष॒भः क्र॑न्दतु॒ द्यौः॥ ५<span class="rvts2">.</span>०५८<span class="rvts2">.</span>०६</p>
<p class="Shloka">प्रथि॑ष्ट॒ याम॑न्पृथि॒वी चि॑देषां॒ भर्ते॑व॒ गर्भं॒ स्वमिच्छवो॑ धुः।</p>
<p class="Shloka">वाता॒न्ह्यश्वा॑न्धु॒र्या॑युयु॒ज्रे व॒र्षं स्वेदं॑ चक्रिरे रु॒द्रिया॑सः॥ ५<span class="rvts2">.</span>०५८<span class="rvts2">.</span>०७</p>
<p class="Shloka">ह॒ये नरो॒ मरु॑तो मृ॒ळता॑ न॒स्तुवी॑मघासो॒ अमृ॑ता॒ ऋत॑ज्ञाः।</p>
<p class="Shloka">सत्य॑श्रुत॒ कव॑यो॒ युवा॑नो॒ बृह॑द्गिरयो बृ॒हदु॒क्षमा॑णाः॥ ५<span class="rvts2">.</span>०५८<span class="rvts2">.</span>०८</p>
<p class="Sub-Heading">सूक्त</p>
<p class="Shloka">प्र व॒ स्पळ॑क्रन्सुवि॒ताय॑ दा॒वनेऽर्चा॑ दि॒वे प्र पृ॑थि॒व्या ऋ॒तं भ॑रे।</p>
<p class="Shloka">उ॒क्षन्ते॒ अश्वा॒न्तरु॑षन्त॒ आ रजोऽनु॒ स्वं भा॒नुं श्र॑थयन्ते अर्ण॒वैः॥ ५<span class="rvts2">.</span>०५९<span class="rvts2">.</span>०१</p>
<p class="Shloka">अमा॑देषां भि॒यसा॒ भूमि॑रेजति॒ नौर्न पू॒र्णा क्ष॑रति॒ व्यथि॑र्य॒ती।</p>
<p class="Shloka">दू॒रे॒दृशो॒ ये चि॒तय॑न्त॒ एम॑भिर॒न्तर्म॒हे वि॒दथे॑ येतिरे॒ नर॑॥ ५<span class="rvts2">.</span>०५९<span class="rvts2">.</span>०२</p>
<p class="Shloka">गवा॑मिव श्रि॒यसे॒ शृङ्ग॑मुत्त॒मं सूर्यो॒ न चक्षू॒ रज॑सो वि॒सर्ज॑ने।</p>
<p class="Shloka">अत्या॑ इव सु॒भ्व१श्चार॑वः स्थन॒ मर्या॑ इव श्रि॒यसे॑ चेतथा नरः॥ ५<span class="rvts2">.</span>०५९<span class="rvts2">.</span>०३</p>
<p class="Shloka">को वो॑ म॒हान्ति॑ मह॒तामुद॑श्नव॒त्कस्काव्या॑ मरुत॒ को ह॒ पौंस्या॑।</p>
<p class="Shloka">यू॒यं ह॒ भूमिं॑ कि॒रणं॒ न रे॑जथ॒ प्र यद्भर॑ध्वे सुवि॒ताय॑ दा॒वने॑॥ ५<span class="rvts2">.</span>०५९<span class="rvts2">.</span>०४</p>
<p class="Shloka">अश्वा॑ इ॒वेद॑रु॒षास॒ सब॑न्धव॒ शूरा॑ इव प्र॒युध॒ प्रोत यु॑युधुः।</p>
<p class="Shloka">मर्या॑ इव सु॒वृधो॑ वावृधु॒र्नर॒ सूर्य॑स्य॒ चक्षु॒ प्र मि॑नन्ति वृ॒ष्टिभि॑॥ ५<span class="rvts2">.</span>०५९<span class="rvts2">.</span>०५</p>
<p class="Shloka">ते अ॑ज्ये॒ष्ठा अक॑निष्ठास उ॒द्भिदोऽम॑ध्यमासो॒ मह॑सा॒ वि वा॑वृधुः।</p>
<p class="Shloka">सु॒जा॒तासो॑ ज॒नुषा॒ पृश्नि॑मातरो दि॒वो मर्या॒ आ नो॒ अच्छा॑ जिगातन॥ ५<span class="rvts2">.</span>०५९<span class="rvts2">.</span>०६</p>
<p class="Shloka">वयो॒ न ये श्रेणी॑ प॒प्तुरोज॒सान्ता॑न्दि॒वो बृ॑ह॒तः सानु॑न॒स्परि॑।</p>
<p class="Shloka">अश्वा॑स एषामु॒भये॒ यथा॑ वि॒दुः प्र पर्व॑तस्य नभ॒नूँर॑चुच्यवुः॥ ५<span class="rvts2">.</span>०५९<span class="rvts2">.</span>०७</p>
<p class="Shloka">मिमा॑तु॒ द्यौरदि॑तिर्वी॒तये॑ न॒ सं दानु॑चित्रा उ॒षसो॑ यतन्ताम्।</p>
<p class="Shloka">आचु॑च्यवुर्दि॒व्यं कोश॑मे॒त ऋषे॑ रु॒द्रस्य॑ म॒रुतो॑ गृणा॒नाः॥ ५<span class="rvts2">.</span>०५९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">ईळे॑ अ॒ग्निं स्वव॑सं॒ नमो॑भिरि॒ह प्र॑स॒त्तो वि च॑यत्कृ॒तं न॑।</p>
<p class="Shloka">रथै॑रिव॒ प्र भ॑रे वाज॒यद्भि॑ प्रदक्षि॒णिन्म॒रुतां॒ स्तोम॑मृध्याम्॥ ५<span class="rvts2">.</span>०६०<span class="rvts2">.</span>०१</p>
<p class="Shloka">आ ये त॒स्थुः पृष॑तीषु श्रु॒तासु॑ सु॒खेषु॑ रु॒द्रा म॒रुतो॒ रथे॑षु।</p>
<p class="Shloka">वना॑ चिदुग्रा जिहते॒ नि वो॑ भि॒या पृ॑थि॒वी चि॑द्रेजते॒ पर्व॑तश्चित्॥ ५<span class="rvts2">.</span>०६०<span class="rvts2">.</span>०२</p>
<p class="Shloka">पर्व॑तश्चि॒न्महि॑ वृ॒द्धो बि॑भाय दि॒वश्चि॒त्सानु॑ रेजत स्व॒ने व॑।</p>
<p class="Shloka">यत्क्रीळ॑थ मरुत ऋष्टि॒मन्त॒ आप॑ इव स॒ध्र्य॑ञ्चो धवध्वे॥ ५<span class="rvts2">.</span>०६०<span class="rvts2">.</span>०३</p>
<p class="Shloka">व॒रा इ॒वेद्रै॑व॒तासो॒ हिर॑ण्यैर॒भि स्व॒धाभि॑स्त॒न्व॑ पिपिश्रे।</p>
<p class="Shloka">श्रि॒ये श्रेयां॑सस्त॒वसो॒ रथे॑षु स॒त्रा महां॑सि चक्रिरे त॒नूषु॑॥ ५<span class="rvts2">.</span>०६०<span class="rvts2">.</span>०४</p>
<p class="Shloka">अ॒ज्ये॒ष्ठासो॒ अक॑निष्ठास ए॒ते सं भ्रात॑रो वावृधु॒ सौभ॑गाय।</p>
<p class="Shloka">युवा॑ पि॒ता स्वपा॑ रु॒द्र ए॑षां सु॒दुघा॒ पृश्नि॑ सु॒दिना॑ म॒रुद्भ्य॑॥ ५<span class="rvts2">.</span>०६०<span class="rvts2">.</span>०५</p>
<p class="Shloka">यदु॑त्त॒मे म॑रुतो मध्य॒मे वा॒ यद्वा॑व॒मे सु॑भगासो दि॒वि ष्ठ।</p>
<p class="Shloka">अतो॑ नो रुद्रा उ॒त वा॒ न्व१स्याग्ने॑ वि॒त्ताद्ध॒विषो॒ यद्यजा॑म॥ ५<span class="rvts2">.</span>०६०<span class="rvts2">.</span>०६</p>
<p class="Shloka">अ॒ग्निश्च॒ यन्म॑रुतो विश्ववेदसो दि॒वो वह॑ध्व॒ उत्त॑रा॒दधि॒ ष्णुभि॑।</p>
<p class="Shloka">ते म॑न्दसा॒ना धुन॑यो रिशादसो वा॒मं ध॑त्त॒ यज॑मानाय सुन्व॒ते॥ ५<span class="rvts2">.</span>०६०<span class="rvts2">.</span>०७</p>
<p class="Shloka">अग्ने॑ म॒रुद्भि॑ शु॒भय॑द्भि॒रृक्व॑भि॒ सोमं॑ पिब मन्दसा॒नो ग॑ण॒श्रिभि॑।</p>
<p class="Shloka">पा॒व॒केभि॑र्विश्वमि॒न्वेभि॑रा॒युभि॒र्वैश्वा॑नर प्र॒दिवा॑ के॒तुना॑ स॒जूः॥ ५<span class="rvts2">.</span>०६०<span class="rvts2">.</span>०८</p>
<p class="Sub-Heading">सूक्त</p>
<p class="Shloka">के ष्ठा॑ नर॒ श्रेष्ठ॑तमा॒ य एक॑एक आय॒य।</p>
<p class="Shloka">प॒र॒मस्या॑ परा॒वत॑॥ ५<span class="rvts2">.</span>०६१<span class="rvts2">.</span>०१</p>
<p class="Shloka">क्व१ वोऽश्वा॒ क्वा॒३भीश॑वः क॒थं शे॑क क॒था य॑य।</p>
<p class="Shloka">पृ॒ष्ठे सदो॑ न॒सोर्यम॑॥ ५<span class="rvts2">.</span>०६१<span class="rvts2">.</span>०२</p>
<p class="Shloka">ज॒घने॒ चोद॑ एषां॒ वि स॒क्थानि॒ नरो॑ यमुः।</p>
<p class="Shloka">पु॒त्र॒कृ॒थे न जन॑यः॥ ५<span class="rvts2">.</span>०६१<span class="rvts2">.</span>०३</p>
<p class="Shloka">परा॑ वीरास एतन॒ मर्या॑सो॒ भद्र॑जानयः।</p>
<p class="Shloka">अ॒ग्नि॒तपो॒ यथास॑थ॥ ५<span class="rvts2">.</span>०६१<span class="rvts2">.</span>०४</p>
<p class="Shloka">सन॒त्साश्व्यं॑ प॒शुमु॒त गव्यं॑ श॒ताव॑यम्।</p>
<p class="Shloka">श्या॒वाश्व॑स्तुताय॒ या दोर्वी॒रायो॑प॒बर्बृ॑हत्॥ ५<span class="rvts2">.</span>०६१<span class="rvts2">.</span>०५</p>
<p class="Shloka">उ॒त त्वा॒ स्त्री शशी॑यसी पुं॒सो भ॑वति॒ वस्य॑सी।</p>
<p class="Shloka">अदे॑वत्रादरा॒धस॑॥ ५<span class="rvts2">.</span>०६१<span class="rvts2">.</span>०६</p>
<p class="Shloka">वि या जा॒नाति॒ जसु॑रिं॒ वि तृष्य॑न्तं॒ वि का॒मिन॑म्।</p>
<p class="Shloka">दे॒व॒त्रा कृ॑णु॒ते मन॑॥ ५<span class="rvts2">.</span>०६१<span class="rvts2">.</span>०७</p>
<p class="Shloka">उ॒त घा॒ नेमो॒ अस्तु॑त॒ पुमाँ॒ इति॑ ब्रुवे प॒णिः।</p>
<p class="Shloka">स वैर॑देय॒ इत्स॒मः॥ ५<span class="rvts2">.</span>०६१<span class="rvts2">.</span>०८</p>
<p class="Shloka">उ॒त मे॑ऽरपद्युव॒तिर्म॑म॒न्दुषी॒ प्रति॑ श्या॒वाय॑ वर्त॒निम्।</p>
<p class="Shloka">वि रोहि॑ता पुरुमी॒ळ्हाय॑ येमतु॒र्विप्रा॑य दी॒र्घय॑शसे॥ ५<span class="rvts2">.</span>०६१<span class="rvts2">.</span>०९</p>
<p class="Shloka">यो मे॑ धेनू॒नां श॒तं वैद॑दश्वि॒र्यथा॒ दद॑त्।</p>
<p class="Shloka">त॒र॒न्त इ॑व मं॒हना॑॥ ५<span class="rvts2">.</span>०६१<span class="rvts2">.</span>१०</p>
<p class="Shloka">य ईं॒ वह॑न्त आ॒शुभि॒ पिब॑न्तो मदि॒रं मधु॑।</p>
<p class="Shloka">अत्र॒ श्रवां॑सि दधिरे॥ ५<span class="rvts2">.</span>०६१<span class="rvts2">.</span>११</p>
<p class="Shloka">येषां॑ श्रि॒याधि॒ रोद॑सी वि॒भ्राज॑न्ते॒ रथे॒ष्वा।</p>
<p class="Shloka">दि॒वि रु॒क्म इ॑वो॒परि॑॥ ५<span class="rvts2">.</span>०६१<span class="rvts2">.</span>१२</p>
<p class="Shloka">युवा॒ स मारु॑तो ग॒णस्त्वे॒षर॑थो॒ अने॑द्यः।</p>
<p class="Shloka">शु॒भं॒यावाप्र॑तिष्कुतः॥ ५<span class="rvts2">.</span>०६१<span class="rvts2">.</span>१३</p>
<p class="Shloka">को वे॑द नू॒नमे॑षां॒ यत्रा॒ मद॑न्ति॒ धूत॑यः।</p>
<p class="Shloka">ऋ॒तजा॑ता अरे॒पस॑॥ ५<span class="rvts2">.</span>०६१<span class="rvts2">.</span>१४</p>
<p class="Shloka">यू॒यं मर्तं॑ विपन्यवः प्रणे॒तार॑ इ॒त्था धि॒या।</p>
<p class="Shloka">श्रोता॑रो॒ याम॑हूतिषु॥ ५<span class="rvts2">.</span>०६१<span class="rvts2">.</span>१५</p>
<p class="Shloka">ते नो॒ वसू॑नि॒ काम्या॑ पुरुश्च॒न्द्रा रि॑शादसः।</p>
<p class="Shloka">आ य॑ज्ञियासो ववृत्तन॥ ५<span class="rvts2">.</span>०६१<span class="rvts2">.</span>१६</p>
<p class="Shloka">ए॒तं मे॒ स्तोम॑मूर्म्ये दा॒र्भ्याय॒ परा॑ वह।</p>
<p class="Shloka">गिरो॑ देवि र॒थीरि॑व॥ ५<span class="rvts2">.</span>०६१<span class="rvts2">.</span>१७</p>
<p class="Shloka">उ॒त मे॑ वोचता॒दिति॑ सु॒तसो॑मे॒ रथ॑वीतौ।</p>
<p class="Shloka">न कामो॒ अप॑ वेति मे॥ ५<span class="rvts2">.</span>०६१<span class="rvts2">.</span>१८</p>
<p class="Shloka">ए॒ष क्षे॑ति॒ रथ॑वीतिर्म॒घवा॒ गोम॑ती॒रनु॑।</p>
<p class="Shloka">पर्व॑ते॒ष्वप॑श्रितः॥ ५<span class="rvts2">.</span>०६१<span class="rvts2">.</span>१९</p>
<p class="Sub-Heading">सूक्त</p>
<p class="Shloka">ऋ॒तेन॑ ऋ॒तमपि॑हितं ध्रु॒वं वां॒ सूर्य॑स्य॒ यत्र॑ विमु॒चन्त्यश्वा॑न्।</p>
<p class="Shloka">दश॑ श॒ता स॒ह त॑स्थु॒स्तदेकं॑ दे॒वानां॒ श्रेष्ठं॒ वपु॑षामपश्यम्॥ ५<span class="rvts2">.</span>०६२<span class="rvts2">.</span>०१</p>
<p class="Shloka">तत्सु वां॑ मित्रावरुणा महि॒त्वमी॒र्मा त॒स्थुषी॒रह॑भिर्दुदुह्रे।</p>
<p class="Shloka">विश्वा॑ पिन्वथ॒ स्वस॑रस्य॒ धेना॒ अनु॑ वा॒मेक॑ प॒विरा व॑वर्त॥ ५<span class="rvts2">.</span>०६२<span class="rvts2">.</span>०२</p>
<p class="Shloka">अधा॑रयतं पृथि॒वीमु॒त द्यां मित्र॑राजाना वरुणा॒ महो॑भिः।</p>
<p class="Shloka">व॒र्धय॑त॒मोष॑धी॒ पिन्व॑तं॒ गा अव॑ वृ॒ष्टिं सृ॑जतं जीरदानू॥ ५<span class="rvts2">.</span>०६२<span class="rvts2">.</span>०३</p>
<p class="Shloka">आ वा॒मश्वा॑सः सु॒युजो॑ वहन्तु य॒तर॑श्मय॒ उप॑ यन्त्व॒र्वाक्।</p>
<p class="Shloka">घृ॒तस्य॑ नि॒र्णिगनु॑ वर्तते वा॒मुप॒ सिन्ध॑वः प्र॒दिवि॑ क्षरन्ति॥ ५<span class="rvts2">.</span>०६२<span class="rvts2">.</span>०४</p>
<p class="Shloka">अनु॑ श्रु॒ताम॒मतिं॒ वर्ध॑दु॒र्वीं ब॒र्हिरि॑व॒ यजु॑षा॒ रक्ष॑माणा।</p>
<p class="Shloka">नम॑स्वन्ता धृतद॒क्षाधि॒ गर्ते॒ मित्रासा॑थे वरु॒णेळा॑स्व॒न्तः॥ ५<span class="rvts2">.</span>०६२<span class="rvts2">.</span>०५</p>
<p class="Shloka">अक्र॑विहस्ता सु॒कृते॑ पर॒स्पा यं त्रासा॑थे वरु॒णेळा॑स्व॒न्तः।</p>
<p class="Shloka">राजा॑ना क्ष॒त्रमहृ॑णीयमाना स॒हस्र॑स्थूणं बिभृथः स॒ह द्वौ॥ ५<span class="rvts2">.</span>०६२<span class="rvts2">.</span>०६</p>
<p class="Shloka">हिर॑ण्यनिर्णि॒गयो॑ अस्य॒ स्थूणा॒ वि भ्रा॑जते दि॒व्य१श्वाज॑नीव।</p>
<p class="Shloka">भ॒द्रे क्षेत्रे॒ निमि॑ता॒ तिल्वि॑ले वा स॒नेम॒ मध्वो॒ अधि॑गर्त्यस्य॥ ५<span class="rvts2">.</span>०६२<span class="rvts2">.</span>०७</p>
<p class="Shloka">हिर॑ण्यरूपमु॒षसो॒ व्यु॑ष्टा॒वय॑स्थूण॒मुदि॑ता॒ सूर्य॑स्य।</p>
<p class="Shloka">आ रो॑हथो वरुण मित्र॒ गर्त॒मत॑श्चक्षाथे॒ अदि॑तिं॒ दितिं॑ च॥ ५<span class="rvts2">.</span>०६२<span class="rvts2">.</span>०८</p>
<p class="Shloka">यद्बंहि॑ष्ठं॒ नाति॒विधे॑ सुदानू॒ अच्छि॑द्रं॒ शर्म॑ भुवनस्य गोपा।</p>
<p class="Shloka">तेन॑ नो मित्रावरुणावविष्टं॒ सिषा॑सन्तो जिगी॒वांस॑ स्याम॥ ५<span class="rvts2">.</span>०६२<span class="rvts2">.</span>०९</p>
<p class="Sub-Heading">सूक्त</p>
<p class="Shloka">ऋत॑स्य गोपा॒वधि॑ तिष्ठथो॒ रथं॒ सत्य॑धर्माणा पर॒मे व्यो॑मनि।</p>
<p class="Shloka">यमत्र॑ मित्रावरु॒णाव॑थो यु॒वं तस्मै॑ वृ॒ष्टिर्मधु॑मत्पिन्वते दि॒वः॥ ५<span class="rvts2">.</span>०६३<span class="rvts2">.</span>०१</p>
<p class="Shloka">स॒म्राजा॑व॒स्य भुव॑नस्य राजथो॒ मित्रा॑वरुणा वि॒दथे॑ स्व॒र्दृशा॑।</p>
<p class="Shloka">वृ॒ष्टिं वां॒ राधो॑ अमृत॒त्वमी॑महे॒ द्यावा॑पृथि॒वी वि च॑रन्ति त॒न्यव॑॥ ५<span class="rvts2">.</span>०६३<span class="rvts2">.</span>०२</p>
<p class="Shloka">स॒म्राजा॑ उ॒ग्रा वृ॑ष॒भा दि॒वस्पती॑ पृथि॒व्या मि॒त्रावरु॑णा॒ विच॑र्षणी।</p>
<p class="Shloka">चि॒त्रेभि॑र॒भ्रैरुप॑ तिष्ठथो॒ रवं॒ द्यां व॑र्षयथो॒ असु॑रस्य मा॒यया॑॥ ५<span class="rvts2">.</span>०६३<span class="rvts2">.</span>०३</p>
<p class="Shloka">मा॒या वां॑ मित्रावरुणा दि॒वि श्रि॒ता सूर्यो॒ ज्योति॑श्चरति चि॒त्रमायु॑धम्।</p>
<p class="Shloka">तम॒भ्रेण॑ वृ॒ष्ट्या गू॑हथो दि॒वि पर्ज॑न्य द्र॒प्सा मधु॑मन्त ईरते॥ ५<span class="rvts2">.</span>०६३<span class="rvts2">.</span>०४</p>
<p class="Shloka">रथं॑ युञ्जते म॒रुत॑ शु॒भे सु॒खं शूरो॒ न मि॑त्रावरुणा॒ गवि॑ष्टिषु।</p>
<p class="Shloka">रजां॑सि चि॒त्रा वि च॑रन्ति त॒न्यवो॑ दि॒वः स॑म्राजा॒ पय॑सा न उक्षतम्॥ ५<span class="rvts2">.</span>०६३<span class="rvts2">.</span>०५</p>
<p class="Shloka">वाचं॒ सु मि॑त्रावरुणा॒विरा॑वतीं प॒र्जन्य॑श्चि॒त्रां व॑दति॒ त्विषी॑मतीम्।</p>
<p class="Shloka">अ॒भ्रा व॑सत म॒रुत॒ सु मा॒यया॒ द्यां व॑र्षयतमरु॒णाम॑रे॒पस॑म्॥ ५<span class="rvts2">.</span>०६३<span class="rvts2">.</span>०६</p>
<p class="Shloka">धर्म॑णा मित्रावरुणा विपश्चिता व्र॒ता र॑क्षेथे॒ असु॑रस्य मा॒यया॑।</p>
<p class="Shloka">ऋ॒तेन॒ विश्वं॒ भुव॑नं॒ वि रा॑जथ॒ सूर्य॒मा ध॑त्थो दि॒वि चित्र्यं॒ रथ॑म्॥ ५<span class="rvts2">.</span>०६३<span class="rvts2">.</span>०७</p>
<p class="Sub-Heading">सूक्त</p>
<p class="Shloka">वरु॑णं वो रि॒शाद॑समृ॒चा मि॒त्रं ह॑वामहे।</p>
<p class="Shloka">परि॑ व्र॒जेव॑ बा॒ह्वोर्ज॑ग॒न्वांसा॒ स्व॑र्णरम्॥ ५<span class="rvts2">.</span>०६४<span class="rvts2">.</span>०१</p>
<p class="Shloka">ता बा॒हवा॑ सुचे॒तुना॒ प्र य॑न्तमस्मा॒ अर्च॑ते।</p>
<p class="Shloka">शेवं॒ हि जा॒र्यं॑ वां॒ विश्वा॑सु॒ क्षासु॒ जोगु॑वे॥ ५<span class="rvts2">.</span>०६४<span class="rvts2">.</span>०२</p>
<p class="Shloka">यन्नू॒नम॒श्यां गतिं॑ मि॒त्रस्य॑ यायां प॒था।</p>
<p class="Shloka">अस्य॑ प्रि॒यस्य॒ शर्म॒ण्यहिं॑सानस्य सश्चिरे॥ ५<span class="rvts2">.</span>०६४<span class="rvts2">.</span>०३</p>
<p class="Shloka">यु॒वाभ्यां॑ मित्रावरुणोप॒मं धे॑यामृ॒चा।</p>
<p class="Shloka">यद्ध॒ क्षये॑ म॒घोनां॑ स्तोतॄ॒णां च॑ स्पू॒र्धसे॑॥ ५<span class="rvts2">.</span>०६४<span class="rvts2">.</span>०४</p>
<p class="Shloka">आ नो॑ मित्र सुदी॒तिभि॒र्वरु॑णश्च स॒धस्थ॒ आ।</p>
<p class="Shloka">स्वे क्षये॑ म॒घोनां॒ सखी॑नां च वृ॒धसे॑॥ ५<span class="rvts2">.</span>०६४<span class="rvts2">.</span>०५</p>
<p class="Shloka">यु॒वं नो॒ येषु॑ वरुण क्ष॒त्रं बृ॒हच्च॑ बिभृ॒थः।</p>
<p class="Shloka">उ॒रु णो॒ वाज॑सातये कृ॒तं रा॒ये स्व॒स्तये॑॥ ५<span class="rvts2">.</span>०६४<span class="rvts2">.</span>०६</p>
<p class="Shloka">उ॒च्छन्त्यां॑ मे यज॒ता दे॒वक्ष॑त्रे॒ रुश॑द्गवि।</p>
<p class="Shloka">सु॒तं सोमं॒ न ह॒स्तिभि॒रा प॒ड्भिर्धा॑वतं नरा॒ बिभ्र॑तावर्च॒नान॑सम्॥ ५<span class="rvts2">.</span>०६४<span class="rvts2">.</span>०७</p>
<p class="Sub-Heading">सूक्त</p>
<p class="Shloka">यश्चि॒केत॒ स सु॒क्रतु॑र्देव॒त्रा स ब्र॑वीतु नः।</p>
<p class="Shloka">वरु॑णो॒ यस्य॑ दर्श॒तो मि॒त्रो वा॒ वन॑ते॒ गिर॑॥ ५<span class="rvts2">.</span>०६५<span class="rvts2">.</span>०१</p>
<p class="Shloka">ता हि श्रेष्ठ॑वर्चसा॒ राजा॑ना दीर्घ॒श्रुत्त॑मा।</p>
<p class="Shloka">ता सत्प॑ती ऋता॒वृध॑ ऋ॒तावा॑ना॒ जने॑जने॥ ५<span class="rvts2">.</span>०६५<span class="rvts2">.</span>०२</p>
<p class="Shloka">ता वा॑मिया॒नोऽव॑से॒ पूर्वा॒ उप॑ ब्रुवे॒ सचा॑।</p>
<p class="Shloka">स्वश्वा॑स॒ सु चे॒तुना॒ वाजाँ॑ अ॒भि प्र दा॒वने॑॥ ५<span class="rvts2">.</span>०६५<span class="rvts2">.</span>०३</p>
<p class="Shloka">मि॒त्रो अं॒होश्चि॒दादु॒रु क्षया॑य गा॒तुं व॑नते।</p>
<p class="Shloka">मि॒त्रस्य॒ हि प्र॒तूर्व॑तः सुम॒तिरस्ति॑ विध॒तः॥ ५<span class="rvts2">.</span>०६५<span class="rvts2">.</span>०४</p>
<p class="Shloka">व॒यं मि॒त्रस्याव॑सि॒ स्याम॑ स॒प्रथ॑स्तमे।</p>
<p class="Shloka">अ॒ने॒हस॒स्त्वोत॑यः स॒त्रा वरु॑णशेषसः॥ ५<span class="rvts2">.</span>०६५<span class="rvts2">.</span>०५</p>
<p class="Shloka">यु॒वं मि॑त्रे॒मं जनं॒ यत॑थ॒ सं च॑ नयथः।</p>
<p class="Shloka">मा म॒घोन॒ परि॑ ख्यतं॒ मो अ॒स्माक॒मृषी॑णां गोपी॒थे न॑ उरुष्यतम्॥ ५<span class="rvts2">.</span>०६५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">आ चि॑कितान सु॒क्रतू॑ दे॒वौ म॑र्त रि॒शाद॑सा।</p>
<p class="Shloka">वरु॑णाय ऋ॒तपे॑शसे दधी॒त प्रय॑से म॒हे॥ ५<span class="rvts2">.</span>०६६<span class="rvts2">.</span>०१</p>
<p class="Shloka">ता हि क्ष॒त्रमवि॑ह्रुतं स॒म्यग॑सु॒र्य१माशा॑ते।</p>
<p class="Shloka">अध॑ व्र॒तेव॒ मानु॑षं॒ स्व१र्ण धा॑यि दर्श॒तम्॥ ५<span class="rvts2">.</span>०६६<span class="rvts2">.</span>०२</p>
<p class="Shloka">ता वा॒मेषे॒ रथा॑नामु॒र्वीं गव्यू॑तिमेषाम्।</p>
<p class="Shloka">रा॒तह॑व्यस्य सुष्टु॒तिं द॒धृक्स्तोमै॑र्मनामहे॥ ५<span class="rvts2">.</span>०६६<span class="rvts2">.</span>०३</p>
<p class="Shloka">अधा॒ हि काव्या॑ यु॒वं दक्ष॑स्य पू॒र्भिर॑द्भुता।</p>
<p class="Shloka">नि के॒तुना॒ जना॑नां चि॒केथे॑ पूतदक्षसा॥ ५<span class="rvts2">.</span>०६६<span class="rvts2">.</span>०४</p>
<p class="Shloka">तदृ॒तं पृ॑थिवि बृ॒हच्छ्र॑वए॒ष ऋषी॑णाम्।</p>
<p class="Shloka">ज्र॒य॒सा॒नावरं॑ पृ॒थ्वति॑ क्षरन्ति॒ याम॑भिः॥ ५<span class="rvts2">.</span>०६६<span class="rvts2">.</span>०५</p>
<p class="Shloka">आ यद्वा॑मीयचक्षसा॒ मित्र॑ व॒यं च॑ सू॒रय॑।</p>
<p class="Shloka">व्यचि॑ष्ठे बहु॒पाय्ये॒ यते॑महि स्व॒राज्ये॑॥ ५<span class="rvts2">.</span>०६६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">बळि॒त्था दे॑व निष्कृ॒तमादि॑त्या यज॒तं बृ॒हत्।</p>
<p class="Shloka">वरु॑ण॒ मित्रार्य॑म॒न्वर्षि॑ष्ठं क्ष॒त्रमा॑शाथे॥ ५<span class="rvts2">.</span>०६७<span class="rvts2">.</span>०१</p>
<p class="Shloka">आ यद्योनिं॑ हिर॒ण्ययं॒ वरु॑ण॒ मित्र॒ सद॑थः।</p>
<p class="Shloka">ध॒र्तारा॑ चर्षणी॒नां य॒न्तं सु॒म्नं रि॑शादसा॥ ५<span class="rvts2">.</span>०६७<span class="rvts2">.</span>०२</p>
<p class="Shloka">विश्वे॒ हि वि॒श्ववे॑दसो॒ वरु॑णो मि॒त्रो अ॑र्य॒मा।</p>
<p class="Shloka">व्र॒ता प॒देव॑ सश्चिरे॒ पान्ति॒ मर्त्यं॑ रि॒षः॥ ५<span class="rvts2">.</span>०६७<span class="rvts2">.</span>०३</p>
<p class="Shloka">ते हि स॒त्या ऋ॑त॒स्पृश॑ ऋ॒तावा॑नो॒ जने॑जने।</p>
<p class="Shloka">सु॒नी॒थास॑ सु॒दान॑वों॒ऽहोश्चि॑दुरु॒चक्र॑यः॥ ५<span class="rvts2">.</span>०६७<span class="rvts2">.</span>०४</p>
<p class="Shloka">को नु वां॑ मि॒त्रास्तु॑तो॒ वरु॑णो वा त॒नूना॑म्।</p>
<p class="Shloka">तत्सु वा॒मेष॑ते म॒तिरत्रि॑भ्य॒ एष॑ते म॒तिः॥ ५<span class="rvts2">.</span>०६७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्र वो॑ मि॒त्राय॑ गायत॒ वरु॑णाय वि॒पा गि॒रा।</p>
<p class="Shloka">महि॑क्षत्रावृ॒तं बृ॒हत्॥ ५<span class="rvts2">.</span>०६८<span class="rvts2">.</span>०१</p>
<p class="Shloka">स॒म्राजा॒ या घृ॒तयो॑नी मि॒त्रश्चो॒भा वरु॑णश्च।</p>
<p class="Shloka">दे॒वा दे॒वेषु॑ प्रश॒स्ता॥ ५<span class="rvts2">.</span>०६८<span class="rvts2">.</span>०२</p>
<p class="Shloka">ता न॑ शक्तं॒ पार्थि॑वस्य म॒हो रा॒यो दि॒व्यस्य॑।</p>
<p class="Shloka">महि॑ वां क्ष॒त्रं दे॒वेषु॑॥ ५<span class="rvts2">.</span>०६८<span class="rvts2">.</span>०३</p>
<p class="Shloka">ऋ॒तमृ॒तेन॒ सप॑न्तेषि॒रं दक्ष॑माशाते।</p>
<p class="Shloka">अ॒द्रुहा॑ दे॒वौ व॑र्धेते॥ ५<span class="rvts2">.</span>०६८<span class="rvts2">.</span>०४</p>
<p class="Shloka">वृ॒ष्टिद्या॑वा री॒त्या॑पे॒षस्पती॒ दानु॑मत्याः।</p>
<p class="Shloka">बृ॒हन्तं॒ गर्त॑माशाते॥ ५<span class="rvts2">.</span>०६८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">त्री रो॑च॒ना व॑रुण॒ त्रीँरु॒त द्यून्त्रीणि॑ मित्र धारयथो॒ रजां॑सि।</p>
<p class="Shloka">वा॒वृ॒धा॒नाव॒मतिं॑ क्ष॒त्रिय॒स्यानु॑ व्र॒तं रक्ष॑माणावजु॒र्यम्॥ ५<span class="rvts2">.</span>०६९<span class="rvts2">.</span>०१</p>
<p class="Shloka">इरा॑वतीर्वरुण धे॒नवो॑ वां॒ मधु॑मद्वां॒ सिन्ध॑वो मित्र दुह्रे।</p>
<p class="Shloka">त्रय॑स्तस्थुर्वृष॒भास॑स्तिसृ॒णां धि॒षणा॑नां रेतो॒धा वि द्यु॒मन्त॑॥ ५<span class="rvts2">.</span>०६९<span class="rvts2">.</span>०२</p>
<p class="Shloka">प्रा॒तर्दे॒वीमदि॑तिं जोहवीमि म॒ध्यंदि॑न॒ उदि॑ता॒ सूर्य॑स्य।</p>
<p class="Shloka">रा॒ये मि॑त्रावरुणा स॒र्वता॒तेळे॑ तो॒काय॒ तन॑याय॒ शं योः॥ ५<span class="rvts2">.</span>०६९<span class="rvts2">.</span>०३</p>
<p class="Shloka">या ध॒र्तारा॒ रज॑सो रोच॒नस्यो॒तादि॒त्या दि॒व्या पार्थि॑वस्य।</p>
<p class="Shloka">न वां॑ दे॒वा अ॒मृता॒ आ मि॑नन्ति व्र॒तानि॑ मित्रावरुणा ध्रु॒वाणि॑॥ ५<span class="rvts2">.</span>०६९<span class="rvts2">.</span>०४</p>
<p class="Sub-Heading">सूक्त</p>
<p class="Shloka">पु॒रू॒रुणा॑ चि॒द्ध्यस्त्यवो॑ नू॒नं वां॑ वरुण।</p>
<p class="Shloka">मित्र॒ वंसि॑ वां सुम॒तिम्॥ ५<span class="rvts2">.</span>०७०<span class="rvts2">.</span>०१</p>
<p class="Shloka">ता वां॑ स॒म्यग॑द्रुह्वा॒णेष॑मश्याम॒ धाय॑से।</p>
<p class="Shloka">व॒यं ते रु॑द्रा स्याम॥ ५<span class="rvts2">.</span>०७०<span class="rvts2">.</span>०२</p>
<p class="Shloka">पा॒तं नो॑ रुद्रा पा॒युभि॑रु॒त त्रा॑येथां सुत्रा॒त्रा।</p>
<p class="Shloka">तु॒र्याम॒ दस्यू॑न्त॒नूभि॑॥ ५<span class="rvts2">.</span>०७०<span class="rvts2">.</span>०३</p>
<p class="Shloka">मा कस्या॑द्भुतक्रतू य॒क्षं भु॑जेमा त॒नूभि॑।</p>
<p class="Shloka">मा शेष॑सा॒ मा तन॑सा॥ ५<span class="rvts2">.</span>०७०<span class="rvts2">.</span>०४</p>
<p class="Sub-Heading">सूक्त</p>
<p class="Shloka">आ नो॑ गन्तं रिशादसा॒ वरु॑ण॒ मित्र॑ ब॒र्हणा॑।</p>
<p class="Shloka">उपे॒मं चारु॑मध्व॒रम्॥ ५<span class="rvts2">.</span>०७१<span class="rvts2">.</span>०१</p>
<p class="Shloka">विश्व॑स्य॒ हि प्र॑चेतसा॒ वरु॑ण॒ मित्र॒ राज॑थः।</p>
<p class="Shloka">ई॒शा॒ना पि॑प्यतं॒ धिय॑॥ ५<span class="rvts2">.</span>०७१<span class="rvts2">.</span>०२</p>
<p class="Shloka">उप॑ नः सु॒तमा ग॑तं॒ वरु॑ण॒ मित्र॑ दा॒शुष॑।</p>
<p class="Shloka">अ॒स्य सोम॑स्य पी॒तये॑॥ ५<span class="rvts2">.</span>०७१<span class="rvts2">.</span>०३</p>
<p class="Sub-Heading">सूक्त</p>
<p class="Shloka">आ मि॒त्रे वरु॑णे व॒यं गी॒र्भिर्जु॑हुमो अत्रि॒वत्।</p>
<p class="Shloka">नि ब॒र्हिषि॑ सदतं॒ सोम॑पीतये॥ ५<span class="rvts2">.</span>०७२<span class="rvts2">.</span>०१</p>
<p class="Shloka">व्र॒तेन॑ स्थो ध्रु॒वक्षे॑मा॒ धर्म॑णा यात॒यज्ज॑ना।</p>
<p class="Shloka">नि ब॒र्हिषि॑ सदतं॒ सोम॑पीतये॥ ५<span class="rvts2">.</span>०७२<span class="rvts2">.</span>०२</p>
<p class="Shloka">मि॒त्रश्च॑ नो॒ वरु॑णश्च जु॒षेतां॑ य॒ज्ञमि॒ष्टये॑।</p>
<p class="Shloka">नि ब॒र्हिषि॑ सदतां॒ सोम॑पीतये॥ ५<span class="rvts2">.</span>०७२<span class="rvts2">.</span>०३</p>
<p class="Sub-Heading">सूक्त</p>
<p class="Shloka">यद॒द्य स्थः प॑रा॒वति॒ यद॑र्वा॒वत्य॑श्विना।</p>
<p class="Shloka">यद्वा॑ पु॒रू पु॑रुभुजा॒ यद॒न्तरि॑क्ष॒ आ ग॑तम्॥ ५<span class="rvts2">.</span>०७३<span class="rvts2">.</span>०१</p>
<p class="Shloka">इ॒ह त्या पु॑रु॒भूत॑मा पु॒रू दंसां॑सि॒ बिभ्र॑ता।</p>
<p class="Shloka">व॒र॒स्या या॒म्यध्रि॑गू हु॒वे तु॒विष्ट॑मा भु॒जे॥ ५<span class="rvts2">.</span>०७३<span class="rvts2">.</span>०२</p>
<p class="Shloka">ई॒र्मान्यद्वपु॑षे॒ वपु॑श्च॒क्रं रथ॑स्य येमथुः।</p>
<p class="Shloka">पर्य॒न्या नाहु॑षा यु॒गा म॒ह्ना रजां॑सि दीयथः॥ ५<span class="rvts2">.</span>०७३<span class="rvts2">.</span>०३</p>
<p class="Shloka">तदू॒ षु वा॑मे॒ना कृ॒तं विश्वा॒ यद्वा॒मनु॒ ष्टवे॑।</p>
<p class="Shloka">नाना॑ जा॒ताव॑रे॒पसा॒ सम॒स्मे बन्धु॒मेय॑थुः॥ ५<span class="rvts2">.</span>०७३<span class="rvts2">.</span>०४</p>
<p class="Shloka">आ यद्वां॑ सू॒र्या रथं॒ तिष्ठ॑द्रघु॒ष्यदं॒ सदा॑।</p>
<p class="Shloka">परि॑ वामरु॒षा वयो॑ घृ॒णा व॑रन्त आ॒तप॑॥ ५<span class="rvts2">.</span>०७३<span class="rvts2">.</span>०५</p>
<p class="Shloka">यु॒वोरत्रि॑श्चिकेतति॒ नरा॑ सु॒म्नेन॒ चेत॑सा।</p>
<p class="Shloka">घ॒र्मं यद्वा॑मरे॒पसं॒ नास॑त्या॒स्ना भु॑र॒ण्यति॑॥ ५<span class="rvts2">.</span>०७३<span class="rvts2">.</span>०६</p>
<p class="Shloka">उ॒ग्रो वां॑ ककु॒हो य॒यिः शृ॒ण्वे यामे॑षु संत॒निः।</p>
<p class="Shloka">यद्वां॒ दंसो॑भिरश्वि॒नात्रि॑र्नराव॒वर्त॑ति॥ ५<span class="rvts2">.</span>०७३<span class="rvts2">.</span>०७</p>
<p class="Shloka">मध्व॑ ऊ॒ षु म॑धूयुवा॒ रुद्रा॒ सिष॑क्ति पि॒प्युषी॑।</p>
<p class="Shloka">यत्स॑मु॒द्राति॒ पर्ष॑थः प॒क्वाः पृक्षो॑ भरन्त वाम्॥ ५<span class="rvts2">.</span>०७३<span class="rvts2">.</span>०८</p>
<p class="Shloka">स॒त्यमिद्वा उ॑ अश्विना यु॒वामा॑हुर्मयो॒भुवा॑।</p>
<p class="Shloka">ता याम॑न्याम॒हूत॑मा॒ याम॒न्ना मृ॑ळ॒यत्त॑मा॥ ५<span class="rvts2">.</span>०७३<span class="rvts2">.</span>०९</p>
<p class="Shloka">इ॒मा ब्रह्मा॑णि॒ वर्ध॑ना॒श्विभ्यां॑ सन्तु॒ शंत॑मा।</p>
<p class="Shloka">या तक्षा॑म॒ रथाँ॑ इ॒वावो॑चाम बृ॒हन्नम॑॥ ५<span class="rvts2">.</span>०७३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">कूष्ठो॑ देवावश्विना॒द्या दि॒वो म॑नावसू।</p>
<p class="Shloka">तच्छ्र॑वथो वृषण्वसू॒ अत्रि॑र्वा॒मा वि॑वासति॥ ५<span class="rvts2">.</span>०७४<span class="rvts2">.</span>०१</p>
<p class="Shloka">कुह॒ त्या कुह॒ नु श्रु॒ता दि॒वि दे॒वा नास॑त्या।</p>
<p class="Shloka">कस्मि॒न्ना य॑तथो॒ जने॒ को वां॑ न॒दीनां॒ सचा॑॥ ५<span class="rvts2">.</span>०७४<span class="rvts2">.</span>०२</p>
<p class="Shloka">कं या॑थ॒ कं ह॑ गच्छथ॒ कमच्छा॑ युञ्जाथे॒ रथ॑म्।</p>
<p class="Shloka">कस्य॒ ब्रह्मा॑णि रण्यथो व॒यं वा॑मुश्मसी॒ष्टये॑॥ ५<span class="rvts2">.</span>०७४<span class="rvts2">.</span>०३</p>
<p class="Shloka">पौ॒रं चि॒द्ध्यु॑द॒प्रुतं॒ पौर॑ पौ॒राय॒ जिन्व॑थः।</p>
<p class="Shloka">यदीं॑ गृभी॒तता॑तये सिं॒हमि॑व द्रु॒हस्प॒दे॥ ५<span class="rvts2">.</span>०७४<span class="rvts2">.</span>०४</p>
<p class="Shloka">प्र च्यवा॑नाज्जुजु॒रुषो॑ व॒व्रिमत्कं॒ न मु॑ञ्चथः।</p>
<p class="Shloka">युवा॒ यदी॑ कृ॒थः पुन॒रा काम॑मृण्वे व॒ध्व॑॥ ५<span class="rvts2">.</span>०७४<span class="rvts2">.</span>०५</p>
<p class="Shloka">अस्ति॒ हि वा॑मि॒ह स्तो॒ता स्मसि॑ वां सं॒दृशि॑ श्रि॒ये।</p>
<p class="Shloka">नू श्रु॒तं म॒ आ ग॑त॒मवो॑भिर्वाजिनीवसू॥ ५<span class="rvts2">.</span>०७४<span class="rvts2">.</span>०६</p>
<p class="Shloka">को वा॑म॒द्य पु॑रू॒णामा व॑व्ने॒ मर्त्या॑नाम्।</p>
<p class="Shloka">को विप्रो॑ विप्रवाहसा॒ को य॒ज्ञैर्वा॑जिनीवसू॥ ५<span class="rvts2">.</span>०७४<span class="rvts2">.</span>०७</p>
<p class="Shloka">आ वां॒ रथो॒ रथा॑नां॒ येष्ठो॑ यात्वश्विना।</p>
<p class="Shloka">पु॒रू चि॑दस्म॒युस्ति॒र आ॑ङ्गू॒षो मर्त्ये॒ष्वा॥ ५<span class="rvts2">.</span>०७४<span class="rvts2">.</span>०८</p>
<p class="Shloka">शमू॒ षु वां॑ मधूयुवा॒स्माक॑मस्तु चर्कृ॒तिः।</p>
<p class="Shloka">अ॒र्वा॒ची॒ना वि॑चेतसा॒ विभि॑ श्ये॒नेव॑ दीयतम्॥ ५<span class="rvts2">.</span>०७४<span class="rvts2">.</span>०९</p>
<p class="Shloka">अश्वि॑ना॒ यद्ध॒ कर्हि॑ चिच्छुश्रू॒यात॑मि॒मं हव॑म्।</p>
<p class="Shloka">वस्वी॑रू॒ षु वां॒ भुज॑ पृ॒ञ्चन्ति॒ सु वां॒ पृच॑॥ ५<span class="rvts2">.</span>०७४<span class="rvts2">.</span>१०</p>
<p class="Sub-Heading">सूक्त</p>
<p class="Shloka">प्रति॑ प्रि॒यत॑मं॒ रथं॒ वृष॑णं वसु॒वाह॑नम्।</p>
<p class="Shloka">स्तो॒ता वा॑मश्विना॒वृषि॒ स्तोमे॑न॒ प्रति॑ भूषति॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०१</p>
<p class="Shloka">अ॒त्याया॑तमश्विना ति॒रो विश्वा॑ अ॒हं सना॑।</p>
<p class="Shloka">दस्रा॒ हिर॑ण्यवर्तनी॒ सुषु॑म्ना॒ सिन्धु॑वाहसा॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०२</p>
<p class="Shloka">आ नो॒ रत्ना॑नि॒ बिभ्र॑ता॒वश्वि॑ना॒ गच्छ॑तं यु॒वम्।</p>
<p class="Shloka">रुद्रा॒ हिर॑ण्यवर्तनी जुषा॒णा वा॑जिनीवसू॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०३</p>
<p class="Shloka">सु॒ष्टुभो॑ वां वृषण्वसू॒ रथे॒ वाणी॒च्याहि॑ता।</p>
<p class="Shloka">उ॒त वां॑ ककु॒हो मृ॒गः पृक्ष॑ कृणोति वापु॒षो माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०४</p>
<p class="Shloka">बो॒धिन्म॑नसा र॒थ्ये॑षि॒रा ह॑वन॒श्रुता॑।</p>
<p class="Shloka">विभि॒श्च्यवा॑नमश्विना॒ नि या॑थो॒ अद्व॑याविनं॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०५</p>
<p class="Shloka">आ वां॑ नरा मनो॒युजोऽश्वा॑सः प्रुषि॒तप्स॑वः।</p>
<p class="Shloka">वयो॑ वहन्तु पी॒तये॑ स॒ह सु॒म्नेभि॑रश्विना॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०६</p>
<p class="Shloka">अश्वि॑ना॒वेह ग॑च्छतं॒ नास॑त्या॒ मा वि वे॑नतम्।</p>
<p class="Shloka">ति॒रश्चि॑दर्य॒या परि॑ व॒र्तिर्या॑तमदाभ्या॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०७</p>
<p class="Shloka">अ॒स्मिन्य॒ज्ञे अ॑दाभ्या जरि॒तारं॑ शुभस्पती।</p>
<p class="Shloka">अ॒व॒स्युम॑श्विना यु॒वं गृ॒णन्त॒मुप॑ भूषथो॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०८</p>
<p class="Shloka">अभू॑दु॒षा रुश॑त्पशु॒राग्निर॑धाय्यृ॒त्विय॑।</p>
<p class="Shloka">अयो॑जि वां वृषण्वसू॒ रथो॑ दस्रा॒वम॑र्त्यो॒ माध्वी॒ मम॑ श्रुतं॒ हव॑म्॥ ५<span class="rvts2">.</span>०७५<span class="rvts2">.</span>०९</p>
<p class="Sub-Heading">सूक्त</p>
<p class="Shloka">आ भा॑त्य॒ग्निरु॒षसा॒मनी॑क॒मुद्विप्रा॑णां देव॒या वाचो॑ अस्थुः।</p>
<p class="Shloka">अ॒र्वाञ्चा॑ नू॒नं र॑थ्ये॒ह या॑तं पीपि॒वांस॑मश्विना घ॒र्ममच्छ॑॥ ५<span class="rvts2">.</span>०७६<span class="rvts2">.</span>०१</p>
<p class="Shloka">न सं॑स्कृ॒तं प्र मि॑मीतो॒ गमि॒ष्ठान्ति॑ नू॒नम॒श्विनोप॑स्तुते॒ह।</p>
<p class="Shloka">दिवा॑भिपि॒त्वेऽव॒साग॑मिष्ठा॒ प्रत्यव॑र्तिं दा॒शुषे॒ शम्भ॑विष्ठा॥ ५<span class="rvts2">.</span>०७६<span class="rvts2">.</span>०२</p>
<p class="Shloka">उ॒ता या॑तं संग॒वे प्रा॒तरह्नो॑ म॒ध्यंदि॑न॒ उदि॑ता॒ सूर्य॑स्य।</p>
<p class="Shloka">दिवा॒ नक्त॒मव॑सा॒ शंत॑मेन॒ नेदानीं॑ पी॒तिर॒श्विना त॑तान॥ ५<span class="rvts2">.</span>०७६<span class="rvts2">.</span>०३</p>
<p class="Shloka">इ॒दं हि वां॑ प्र॒दिवि॒ स्थान॒मोक॑ इ॒मे गृ॒हा अ॑श्विने॒दं दु॑रो॒णम्।</p>
<p class="Shloka">आ नो॑ दि॒वो बृ॑ह॒तः पर्व॑ता॒दाद्भ्यो या॑त॒मिष॒मूर्जं॒ वह॑न्ता॥ ५<span class="rvts2">.</span>०७६<span class="rvts2">.</span>०४</p>
<p class="Shloka">सम॒श्विनो॒रव॑सा॒ नूत॑नेन मयो॒भुवा॑ सु॒प्रणी॑ती गमेम।</p>
<p class="Shloka">आ नो॑ र॒यिं व॑हत॒मोत वी॒राना विश्वा॑न्यमृता॒ सौभ॑गानि॥ ५<span class="rvts2">.</span>०७६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रा॒त॒र्यावा॑णा प्रथ॒मा य॑जध्वं पु॒रा गृध्रा॒दर॑रुषः पिबातः।</p>
<p class="Shloka">प्रा॒तर्हि य॒ज्ञम॒श्विना॑ द॒धाते॒ प्र शं॑सन्ति क॒वय॑ पूर्व॒भाज॑॥ ५<span class="rvts2">.</span>०७७<span class="rvts2">.</span>०१</p>
<p class="Shloka">प्रा॒तर्य॑जध्वम॒श्विना॑ हिनोत॒ न सा॒यम॑स्ति देव॒या अजु॑ष्टम्।</p>
<p class="Shloka">उ॒तान्यो अ॒स्मद्य॑जते॒ वि चाव॒ पूर्व॑पूर्वो॒ यज॑मानो॒ वनी॑यान्॥ ५<span class="rvts2">.</span>०७७<span class="rvts2">.</span>०२</p>
<p class="Shloka">हिर॑ण्यत्व॒ङ्मधु॑वर्णो घृ॒तस्नु॒ पृक्षो॒ वह॒न्ना रथो॑ वर्तते वाम्।</p>
<p class="Shloka">मनो॑जवा अश्विना॒ वात॑रंहा॒ येना॑तिया॒थो दु॑रि॒तानि॒ विश्वा॑॥ ५<span class="rvts2">.</span>०७७<span class="rvts2">.</span>०३</p>
<p class="Shloka">यो भूयि॑ष्ठं॒ नास॑त्याभ्यां वि॒वेष॒ चनि॑ष्ठं पि॒त्वो रर॑ते विभा॒गे।</p>
<p class="Shloka">स तो॒कम॑स्य पीपर॒च्छमी॑भि॒रनू॑र्ध्वभास॒ सद॒मित्तु॑तुर्यात्॥ ५<span class="rvts2">.</span>०७७<span class="rvts2">.</span>०४</p>
<p class="Shloka">सम॒श्विनो॒रव॑सा॒ नूत॑नेन मयो॒भुवा॑ सु॒प्रणी॑ती गमेम।</p>
<p class="Shloka">आ नो॑ र॒यिं व॑हत॒मोत वी॒राना विश्वा॑न्यमृता॒ सौभ॑गानि॥ ५<span class="rvts2">.</span>०७७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अश्वि॑ना॒वेह ग॑च्छतं॒ नास॑त्या॒ मा वि वे॑नतम्।</p>
<p class="Shloka">हं॒सावि॑व पतत॒मा सु॒ताँ उप॑॥ ५<span class="rvts2">.</span>०७८<span class="rvts2">.</span>०१</p>
<p class="Shloka">अश्वि॑ना हरि॒णावि॑व गौ॒रावि॒वानु॒ यव॑सम्।</p>
<p class="Shloka">हं॒सावि॑व पतत॒मा सु॒ताँ उप॑॥ ५<span class="rvts2">.</span>०७८<span class="rvts2">.</span>०२</p>
<p class="Shloka">अश्वि॑ना वाजिनीवसू जु॒षेथां॑ य॒ज्ञमि॒ष्टये॑।</p>
<p class="Shloka">हं॒सावि॑व पतत॒मा सु॒ताँ उप॑॥ ५<span class="rvts2">.</span>०७८<span class="rvts2">.</span>०३</p>
<p class="Shloka">अत्रि॒र्यद्वा॑मव॒रोह॑न्नृ॒बीस॒मजो॑हवी॒न्नाध॑मानेव॒ योषा॑।</p>
<p class="Shloka">श्ये॒नस्य॑ चि॒ज्जव॑सा॒ नूत॑ने॒नाग॑च्छतमश्विना॒ शंत॑मेन॥ ५<span class="rvts2">.</span>०७८<span class="rvts2">.</span>०४</p>
<p class="Shloka">वि जि॑हीष्व वनस्पते॒ योनि॒ सूष्य॑न्त्या इव।</p>
<p class="Shloka">श्रु॒तं मे॑ अश्विना॒ हवं॑ स॒प्तव॑ध्रिं च मुञ्चतम्॥ ५<span class="rvts2">.</span>०७८<span class="rvts2">.</span>०५</p>
<p class="Shloka">भी॒ताय॒ नाध॑मानाय॒ ऋष॑ये स॒प्तव॑ध्रये।</p>
<p class="Shloka">मा॒याभि॑रश्विना यु॒वं वृ॒क्षं सं च॒ वि चा॑चथः॥ ५<span class="rvts2">.</span>०७८<span class="rvts2">.</span>०६</p>
<p class="Shloka">यथा॒ वात॑ पुष्क॒रिणीं॑ समि॒ङ्गय॑ति स॒र्वत॑।</p>
<p class="Shloka">ए॒वा ते॒ गर्भ॑ एजतु नि॒रैतु॒ दश॑मास्यः॥ ५<span class="rvts2">.</span>०७८<span class="rvts2">.</span>०७</p>
<p class="Shloka">यथा॒ वातो॒ यथा॒ वनं॒ यथा॑ समु॒द्र एज॑ति।</p>
<p class="Shloka">ए॒वा त्वं द॑शमास्य स॒हावे॑हि ज॒रायु॑णा॥ ५<span class="rvts2">.</span>०७८<span class="rvts2">.</span>०८</p>
<p class="Shloka">दश॒ मासा॑ञ्छशया॒नः कु॑मा॒रो अधि॑ मा॒तरि॑।</p>
<p class="Shloka">नि॒रैतु॑ जी॒वो अक्ष॑तो जी॒वो जीव॑न्त्या॒ अधि॑॥ ५<span class="rvts2">.</span>०७८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">म॒हे नो॑ अ॒द्य बो॑ध॒योषो॑ रा॒ये दि॒वित्म॑ती।</p>
<p class="Shloka">यथा॑ चिन्नो॒ अबो॑धयः स॒त्यश्र॑वसि वा॒य्ये सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०१</p>
<p class="Shloka">या सु॑नी॒थे शौ॑चद्र॒थे व्यौच्छो॑ दुहितर्दिवः।</p>
<p class="Shloka">सा व्यु॑च्छ॒ सही॑यसि स॒त्यश्र॑वसि वा॒य्ये सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०२</p>
<p class="Shloka">सा नो॑ अ॒द्याभ॒रद्व॑सु॒र्व्यु॑च्छा दुहितर्दिवः।</p>
<p class="Shloka">यो व्यौच्छ॒ सही॑यसि स॒त्यश्र॑वसि वा॒य्ये सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०३</p>
<p class="Shloka">अ॒भि ये त्वा॑ विभावरि॒ स्तोमै॑र्गृ॒णन्ति॒ वह्न॑यः।</p>
<p class="Shloka">म॒घैर्म॑घोनि सु॒श्रियो॒ दाम॑न्वन्तः सुरा॒तय॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०४</p>
<p class="Shloka">यच्चि॒द्धि ते॑ ग॒णा इ॒मे छ॒दय॑न्ति म॒घत्त॑ये।</p>
<p class="Shloka">परि॑ चि॒द्वष्ट॑यो दधु॒र्दद॑तो॒ राधो॒ अह्र॑यं॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०५</p>
<p class="Shloka">ऐषु॑ धा वी॒रव॒द्यश॒ उषो॑ मघोनि सू॒रिषु॑।</p>
<p class="Shloka">ये नो॒ राधां॒स्यह्र॑या म॒घवा॑नो॒ अरा॑सत॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०६</p>
<p class="Shloka">तेभ्यो॑ द्यु॒म्नं बृ॒हद्यश॒ उषो॑ मघो॒न्या व॑ह।</p>
<p class="Shloka">ये नो॒ राधां॒स्यश्व्या॑ ग॒व्या भज॑न्त सू॒रय॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०७</p>
<p class="Shloka">उ॒त नो॒ गोम॑ती॒रिष॒ आ व॑हा दुहितर्दिवः।</p>
<p class="Shloka">सा॒कं सूर्य॑स्य र॒श्मिभि॑ शु॒क्रैः शोच॑द्भिर॒र्चिभि॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०८</p>
<p class="Shloka">व्यु॑च्छा दुहितर्दिवो॒ मा चि॒रं त॑नुथा॒ अप॑।</p>
<p class="Shloka">नेत्त्वा॑ स्ते॒नं यथा॑ रि॒पुं तपा॑ति॒ सूरो॑ अ॒र्चिषा॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>०९</p>
<p class="Shloka">ए॒ताव॒द्वेदु॑ष॒स्त्वं भूयो॑ वा॒ दातु॑मर्हसि।</p>
<p class="Shloka">या स्तो॒तृभ्यो॑ विभावर्यु॒च्छन्ती॒ न प्र॒मीय॑से॒ सुजा॑ते॒ अश्व॑सूनृते॥ ५<span class="rvts2">.</span>०७९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">द्यु॒तद्या॑मानं बृह॒तीमृ॒तेन॑ ऋ॒ताव॑रीमरु॒णप्सुं॑ विभा॒तीम्।</p>
<p class="Shloka">दे॒वीमु॒षसं॒ स्व॑रा॒वह॑न्तीं॒ प्रति॒ विप्रा॑सो म॒तिभि॑र्जरन्ते॥ ५<span class="rvts2">.</span>०८०<span class="rvts2">.</span>०१</p>
<p class="Shloka">ए॒षा जनं॑ दर्श॒ता बो॒धय॑न्ती सु॒गान्प॒थः कृ॑ण्व॒ती या॒त्यग्रे॑।</p>
<p class="Shloka">बृ॒ह॒द्र॒था बृ॑ह॒ती वि॑श्वमि॒न्वोषा ज्योति॑र्यच्छ॒त्यग्रे॒ अह्ना॑म्॥ ५<span class="rvts2">.</span>०८०<span class="rvts2">.</span>०२</p>
<p class="Shloka">ए॒षा गोभि॑ररु॒णेभि॑र्युजा॒नास्रे॑धन्ती र॒यिमप्रा॑यु चक्रे।</p>
<p class="Shloka">प॒थो रद॑न्ती सुवि॒ताय॑ दे॒वी पु॑रुष्टु॒ता वि॒श्ववा॑रा॒ वि भा॑ति॥ ५<span class="rvts2">.</span>०८०<span class="rvts2">.</span>०३</p>
<p class="Shloka">ए॒षा व्ये॑नी भवति द्वि॒बर्हा॑ आविष्कृण्वा॒ना त॒न्वं॑ पु॒रस्ता॑त्।</p>
<p class="Shloka">ऋ॒तस्य॒ पन्था॒मन्वे॑ति सा॒धु प्र॑जान॒तीव॒ न दिशो॑ मिनाति॥ ५<span class="rvts2">.</span>०८०<span class="rvts2">.</span>०४</p>
<p class="Shloka">ए॒षा शु॒भ्रा न त॒न्वो॑ विदा॒नोर्ध्वेव॑ स्ना॒ती दृ॒शये॑ नो अस्थात्।</p>
<p class="Shloka">अप॒ द्वेषो॒ बाध॑माना॒ तमां॑स्यु॒षा दि॒वो दु॑हि॒ता ज्योति॒षागा॑त्॥ ५<span class="rvts2">.</span>०८०<span class="rvts2">.</span>०५</p>
<p class="Shloka">ए॒षा प्र॑ती॒ची दु॑हि॒ता दि॒वो नॄन्योषे॑व भ॒द्रा नि रि॑णीते॒ अप्स॑।</p>
<p class="Shloka">व्यू॒र्ण्व॒ती दा॒शुषे॒ वार्या॑णि॒ पुन॒र्ज्योति॑र्युव॒तिः पू॒र्वथा॑कः॥ ५<span class="rvts2">.</span>०८०<span class="rvts2">.</span>०६</p>
<p class="Sub-Heading">सूक्त</p>
<p class="Shloka">यु॒ञ्जते॒ मन॑ उ॒त यु॑ञ्जते॒ धियो॒ विप्रा॒ विप्र॑स्य बृह॒तो वि॑प॒श्चित॑।</p>
<p class="Shloka">वि होत्रा॑ दधे वयुना॒विदेक॒ इन्म॒ही दे॒वस्य॑ सवि॒तुः परि॑ष्टुतिः॥ ५<span class="rvts2">.</span>०८१<span class="rvts2">.</span>०१</p>
<p class="Shloka">विश्वा॑ रू॒पाणि॒ प्रति॑ मुञ्चते क॒विः प्रासा॑वीद्भ॒द्रं द्वि॒पदे॒ चतु॑ष्पदे।</p>
<p class="Shloka">वि नाक॑मख्यत्सवि॒ता वरे॒ण्योऽनु॑ प्र॒याण॑मु॒षसो॒ वि रा॑जति॥ ५<span class="rvts2">.</span>०८१<span class="rvts2">.</span>०२</p>
<p class="Shloka">यस्य॑ प्र॒याण॒मन्व॒न्य इद्य॒युर्दे॒वा दे॒वस्य॑ महि॒मान॒मोज॑सा।</p>
<p class="Shloka">यः पार्थि॑वानि विम॒मे स एत॑शो॒ रजां॑सि दे॒वः स॑वि॒ता म॑हित्व॒ना॥ ५<span class="rvts2">.</span>०८१<span class="rvts2">.</span>०३</p>
<p class="Shloka">उ॒त या॑सि सवित॒स्त्रीणि॑ रोच॒नोत सूर्य॑स्य र॒श्मिभि॒ समु॑च्यसि।</p>
<p class="Shloka">उ॒त रात्री॑मुभ॒यत॒ परी॑यस उ॒त मि॒त्रो भ॑वसि देव॒ धर्म॑भिः॥ ५<span class="rvts2">.</span>०८१<span class="rvts2">.</span>०४</p>
<p class="Shloka">उ॒तेशि॑षे प्रस॒वस्य॒ त्वमेक॒ इदु॒त पू॒षा भ॑वसि देव॒ याम॑भिः।</p>
<p class="Shloka">उ॒तेदं विश्वं॒ भुव॑नं॒ वि रा॑जसि श्या॒वाश्व॑स्ते सवित॒ स्तोम॑मानशे॥ ५<span class="rvts2">.</span>०८१<span class="rvts2">.</span>०५</p>
<p class="Sub-Heading">सूक्त</p>
<p class="Shloka">तत्स॑वि॒तुर्वृ॑णीमहे व॒यं दे॒वस्य॒ भोज॑नम्।</p>
<p class="Shloka">श्रेष्ठं॑ सर्व॒धात॑मं॒ तुरं॒ भग॑स्य धीमहि॥ ५<span class="rvts2">.</span>०८२<span class="rvts2">.</span>०१</p>
<p class="Shloka">अस्य॒ हि स्वय॑शस्तरं सवि॒तुः कच्च॒न प्रि॒यम्।</p>
<p class="Shloka">न मि॒नन्ति॑ स्व॒राज्य॑म्॥ ५<span class="rvts2">.</span>०८२<span class="rvts2">.</span>०२</p>
<p class="Shloka">स हि रत्ना॑नि दा॒शुषे॑ सु॒वाति॑ सवि॒ता भग॑।</p>
<p class="Shloka">तं भा॒गं चि॒त्रमी॑महे॥ ५<span class="rvts2">.</span>०८२<span class="rvts2">.</span>०३</p>
<p class="Shloka">अ॒द्या नो॑ देव सवितः प्र॒जाव॑त्सावी॒ सौभ॑गम्।</p>
<p class="Shloka">परा॑ दु॒ष्ष्वप्न्यं॑ सुव॥ ५<span class="rvts2">.</span>०८२<span class="rvts2">.</span>०४</p>
<p class="Shloka">विश्वा॑नि देव सवितर्दुरि॒तानि॒ परा॑ सुव।</p>
<p class="Shloka">यद्भ॒द्रं तन्न॒ आ सु॑व॥ ५<span class="rvts2">.</span>०८२<span class="rvts2">.</span>०५</p>
<p class="Shloka">अना॑गसो॒ अदि॑तये दे॒वस्य॑ सवि॒तुः स॒वे।</p>
<p class="Shloka">विश्वा॑ वा॒मानि॑ धीमहि॥ ५<span class="rvts2">.</span>०८२<span class="rvts2">.</span>०६</p>
<p class="Shloka">आ वि॒श्वदे॑वं॒ सत्प॑तिं सू॒क्तैर॒द्या वृ॑णीमहे।</p>
<p class="Shloka">स॒त्यस॑वं सवि॒तार॑म्॥ ५<span class="rvts2">.</span>०८२<span class="rvts2">.</span>०७</p>
<p class="Shloka">य इ॒मे उ॒भे अह॑नी पु॒र एत्यप्र॑युच्छन्।</p>
<p class="Shloka">स्वा॒धीर्दे॒वः स॑वि॒ता॥ ५<span class="rvts2">.</span>०८२<span class="rvts2">.</span>०८</p>
<p class="Shloka">य इ॒मा विश्वा॑ जा॒तान्या॑श्रा॒वय॑ति॒ श्लोके॑न।</p>
<p class="Shloka">प्र च॑ सु॒वाति॑ सवि॒ता॥ ५<span class="rvts2">.</span>०८२<span class="rvts2">.</span>०९</p>
<p class="Sub-Heading">सूक्त</p>
<p class="Shloka">अच्छा॑ वद त॒वसं॑ गी॒र्भिरा॒भिः स्तु॒हि प॒र्जन्यं॒ नम॒सा वि॑वास।</p>
<p class="Shloka">कनि॑क्रदद्वृष॒भो जी॒रदा॑नू॒ रेतो॑ दधा॒त्योष॑धीषु॒ गर्भ॑म्॥ ५<span class="rvts2">.</span>०८३<span class="rvts2">.</span>०१</p>
<p class="Shloka">वि वृ॒क्षान्ह॑न्त्यु॒त ह॑न्ति र॒क्षसो॒ विश्वं॑ बिभाय॒ भुव॑नं म॒हाव॑धात्।</p>
<p class="Shloka">उ॒ताना॑गा ईषते॒ वृष्ण्या॑वतो॒ यत्प॒र्जन्य॑ स्त॒नय॒न्हन्ति॑ दु॒ष्कृत॑॥ ५<span class="rvts2">.</span>०८३<span class="rvts2">.</span>०२</p>
<p class="Shloka">र॒थीव॒ कश॒याश्वाँ॑ अभिक्षि॒पन्ना॒विर्दू॒तान्कृ॑णुते व॒र्ष्याँ॒३ अह॑।</p>
<p class="Shloka">दू॒रात्सिं॒हस्य॑ स्त॒नथा॒ उदी॑रते॒ यत्प॒र्जन्य॑ कृणु॒ते व॒र्ष्यं१ नभ॑॥ ५<span class="rvts2">.</span>०८३<span class="rvts2">.</span>०३</p>
<p class="Shloka">प्र वाता॒ वान्ति॑ प॒तय॑न्ति वि॒द्युत॒ उदोष॑धी॒र्जिह॑ते॒ पिन्व॑ते॒ स्व॑।</p>
<p class="Shloka">इरा॒ विश्व॑स्मै॒ भुव॑नाय जायते॒ यत्प॒र्जन्य॑ पृथि॒वीं रेत॒साव॑ति॥ ५<span class="rvts2">.</span>०८३<span class="rvts2">.</span>०४</p>
<p class="Shloka">यस्य॑ व्र॒ते पृ॑थि॒वी नन्न॑मीति॒ यस्य॑ व्र॒ते श॒फव॒ज्जर्भु॑रीति।</p>
<p class="Shloka">यस्य॑ व्र॒त ओष॑धीर्वि॒श्वरू॑पा॒ स न॑ पर्जन्य॒ महि॒ शर्म॑ यच्छ॥ ५<span class="rvts2">.</span>०८३<span class="rvts2">.</span>०५</p>
<p class="Shloka">दि॒वो नो॑ वृ॒ष्टिं म॑रुतो ररीध्वं॒ प्र पि॑न्वत॒ वृष्णो॒ अश्व॑स्य॒ धारा॑।</p>
<p class="Shloka">अ॒र्वाङे॒तेन॑ स्तनयि॒त्नुनेह्य॒पो नि॑षि॒ञ्चन्नसु॑रः पि॒ता न॑॥ ५<span class="rvts2">.</span>०८३<span class="rvts2">.</span>०६</p>
<p class="Shloka">अ॒भि क्र॑न्द स्त॒नय॒ गर्भ॒मा धा॑ उद॒न्वता॒ परि॑ दीया॒ रथे॑न।</p>
<p class="Shloka">दृतिं॒ सु क॑र्ष॒ विषि॑तं॒ न्य॑ञ्चं स॒मा भ॑वन्तू॒द्वतो॑ निपा॒दाः॥ ५<span class="rvts2">.</span>०८३<span class="rvts2">.</span>०७</p>
<p class="Shloka">म॒हान्तं॒ कोश॒मुद॑चा॒ नि षि॑ञ्च॒ स्यन्द॑न्तां कु॒ल्या विषि॑ताः पु॒रस्ता॑त्।</p>
<p class="Shloka">घृ॒तेन॒ द्यावा॑पृथि॒वी व्यु॑न्धि सुप्रपा॒णं भ॑वत्व॒घ्न्याभ्य॑॥ ५<span class="rvts2">.</span>०८३<span class="rvts2">.</span>०८</p>
<p class="Shloka">यत्प॑र्जन्य॒ कनि॑क्रदत्स्त॒नय॒न्हंसि॑ दु॒ष्कृत॑।</p>
<p class="Shloka">प्रती॒दं विश्वं॑ मोदते॒ यत्किं च॑ पृथि॒व्यामधि॑॥ ५<span class="rvts2">.</span>०८३<span class="rvts2">.</span>०९</p>
<p class="Shloka">अव॑र्षीर्व॒र्षमुदु॒ षू गृ॑भा॒याक॒र्धन्वा॒न्यत्ये॑त॒वा उ॑।</p>
<p class="Shloka">अजी॑जन॒ ओष॑धी॒र्भोज॑नाय॒ कमु॒त प्र॒जाभ्यो॑ऽविदो मनी॒षाम्॥ ५<span class="rvts2">.</span>०८३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">बळि॒त्था पर्व॑तानां खि॒द्रं बि॑भर्षि पृथिवि।</p>
<p class="Shloka">प्र या भूमिं॑ प्रवत्वति म॒ह्ना जि॒नोषि॑ महिनि॥ ५<span class="rvts2">.</span>०८४<span class="rvts2">.</span>०१</p>
<p class="Shloka">स्तोमा॑सस्त्वा विचारिणि॒ प्रति॑ ष्टोभन्त्य॒क्तुभि॑।</p>
<p class="Shloka">प्र या वाजं॒ न हेष॑न्तं पे॒रुमस्य॑स्यर्जुनि॥ ५<span class="rvts2">.</span>०८४<span class="rvts2">.</span>०२</p>
<p class="Shloka">दृ॒ळ्हा चि॒द्या वन॒स्पती॑न्क्ष्म॒या दर्ध॒र्ष्योज॑सा।</p>
<p class="Shloka">यत्ते॑ अ॒भ्रस्य॑ वि॒द्युतो॑ दि॒वो वर्ष॑न्ति वृ॒ष्टय॑॥ ५<span class="rvts2">.</span>०८४<span class="rvts2">.</span>०३</p>
<p class="Sub-Heading">सूक्त</p>
<p class="Shloka">प्र स॒म्राजे॑ बृ॒हद॑र्चा गभी॒रं ब्रह्म॑ प्रि॒यं वरु॑णाय श्रु॒ताय॑।</p>
<p class="Shloka">वि यो ज॒घान॑ शमि॒तेव॒ चर्मो॑प॒स्तिरे॑ पृथि॒वीं सूर्या॑य॥ ५<span class="rvts2">.</span>०८५<span class="rvts2">.</span>०१</p>
<p class="Shloka">वने॑षु॒ व्य१न्तरि॑क्षं ततान॒ वाज॒मर्व॑त्सु॒ पय॑ उ॒स्रिया॑सु।</p>
<p class="Shloka">हृ॒त्सु क्रतुं॒ वरु॑णो अ॒प्स्व१ग्निं दि॒वि सूर्य॑मदधा॒त्सोम॒मद्रौ॑॥ ५<span class="rvts2">.</span>०८५<span class="rvts2">.</span>०२</p>
<p class="Shloka">नी॒चीन॑बारं॒ वरु॑ण॒ कव॑न्धं॒ प्र स॑सर्ज॒ रोद॑सी अ॒न्तरि॑क्षम्।</p>
<p class="Shloka">तेन॒ विश्व॑स्य॒ भुव॑नस्य॒ राजा॒ यवं॒ न वृ॒ष्टिर्व्यु॑नत्ति॒ भूम॑॥ ५<span class="rvts2">.</span>०८५<span class="rvts2">.</span>०३</p>
<p class="Shloka">उ॒नत्ति॒ भूमिं॑ पृथि॒वीमु॒त द्यां य॒दा दु॒ग्धं वरु॑णो॒ वष्ट्यादित्।</p>
<p class="Shloka">सम॒भ्रेण॑ वसत॒ पर्व॑तासस्तविषी॒यन्त॑ श्रथयन्त वी॒राः॥ ५<span class="rvts2">.</span>०८५<span class="rvts2">.</span>०४</p>
<p class="Shloka">इ॒मामू॒ ष्वा॑सु॒रस्य॑ श्रु॒तस्य॑ म॒हीं मा॒यां वरु॑णस्य॒ प्र वो॑चम्।</p>
<p class="Shloka">माने॑नेव तस्थि॒वाँ अ॒न्तरि॑क्षे॒ वि यो म॒मे पृ॑थि॒वीं सूर्ये॑ण॥ ५<span class="rvts2">.</span>०८५<span class="rvts2">.</span>०५</p>
<p class="Shloka">इ॒मामू॒ नु क॒वित॑मस्य मा॒यां म॒हीं दे॒वस्य॒ नकि॒रा द॑धर्ष।</p>
<p class="Shloka">एकं॒ यदु॒द्ना न पृ॒णन्त्येनी॑रासि॒ञ्चन्ती॑र॒वन॑यः समु॒द्रम्॥ ५<span class="rvts2">.</span>०८५<span class="rvts2">.</span>०६</p>
<p class="Shloka">अ॒र्य॒म्यं॑ वरुण मि॒त्र्यं॑ वा॒ सखा॑यं वा॒ सद॒मिद्भ्रात॑रं वा।</p>
<p class="Shloka">वे॒शं वा॒ नित्यं॑ वरु॒णार॑णं वा॒ यत्सी॒माग॑श्चकृ॒मा शि॒श्रथ॒स्तत्॥ ५<span class="rvts2">.</span>०८५<span class="rvts2">.</span>०७</p>
<p class="Shloka">कि॒त॒वासो॒ यद्रि॑रि॒पुर्न दी॒वि यद्वा॑ घा स॒त्यमु॒त यन्न वि॒द्म।</p>
<p class="Shloka">सर्वा॒ ता वि ष्य॑ शिथि॒रेव॑ दे॒वाधा॑ ते स्याम वरुण प्रि॒यास॑॥ ५<span class="rvts2">.</span>०८५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">इन्द्रा॑ग्नी॒ यमव॑थ उ॒भा वाजे॑षु॒ मर्त्य॑म्।</p>
<p class="Shloka">दृ॒ळ्हा चि॒त्स प्र भे॑दति द्यु॒म्ना वाणी॑रिव त्रि॒तः॥ ५<span class="rvts2">.</span>०८६<span class="rvts2">.</span>०१</p>
<p class="Shloka">या पृत॑नासु दु॒ष्टरा॒ या वाजे॑षु श्र॒वाय्या॑।</p>
<p class="Shloka">या पञ्च॑ चर्ष॒णीर॒भी॑न्द्रा॒ग्नी ता ह॑वामहे॥ ५<span class="rvts2">.</span>०८६<span class="rvts2">.</span>०२</p>
<p class="Shloka">तयो॒रिदम॑व॒च्छव॑स्ति॒ग्मा दि॒द्युन्म॒घोनो॑।</p>
<p class="Shloka">प्रति॒ द्रुणा॒ गभ॑स्त्यो॒र्गवां॑ वृत्र॒घ्न एष॑ते॥ ५<span class="rvts2">.</span>०८६<span class="rvts2">.</span>०३</p>
<p class="Shloka">ता वा॒मेषे॒ रथा॑नामिन्द्रा॒ग्नी ह॑वामहे।</p>
<p class="Shloka">पती॑ तु॒रस्य॒ राध॑सो वि॒द्वांसा॒ गिर्व॑णस्तमा॥ ५<span class="rvts2">.</span>०८६<span class="rvts2">.</span>०४</p>
<p class="Shloka">ता वृ॒धन्ता॒वनु॒ द्यून्मर्ता॑य दे॒वाव॒दभा॑।</p>
<p class="Shloka">अर्ह॑न्ता चित्पु॒रो द॒धेंऽशे॑व दे॒वावर्व॑ते॥ ५<span class="rvts2">.</span>०८६<span class="rvts2">.</span>०५</p>
<p class="Shloka">ए॒वेन्द्रा॒ग्निभ्या॒महा॑वि ह॒व्यं शू॒ष्यं॑ घृ॒तं न पू॒तमद्रि॑भिः।</p>
<p class="Shloka">ता सू॒रिषु॒ श्रवो॑ बृ॒हद्र॒यिं गृ॒णत्सु॑ दिधृत॒मिषं॑ गृ॒णत्सु॑ दिधृतम्॥ ५<span class="rvts2">.</span>०८६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्र वो॑ म॒हे म॒तयो॑ यन्तु॒ विष्ण॑वे म॒रुत्व॑ते गिरि॒जा ए॑व॒याम॑रुत्।</p>
<p class="Shloka">प्र शर्धा॑य॒ प्रय॑ज्यवे सुखा॒दये॑ त॒वसे॑ भ॒न्ददि॑ष्टये॒ धुनि॑व्रताय॒ शव॑से॥ ५<span class="rvts2">.</span>०८७<span class="rvts2">.</span>०१</p>
<p class="Shloka">प्र ये जा॒ता म॑हि॒ना ये च॒ नु स्व॒यं प्र वि॒द्मना॑ ब्रु॒वत॑ एव॒याम॑रुत्।</p>
<p class="Shloka">क्रत्वा॒ तद्वो॑ मरुतो॒ नाधृषे॒ शवो॑ दा॒ना म॒ह्ना तदे॑षा॒मधृ॑ष्टासो॒ नाद्र॑यः॥ ५<span class="rvts2">.</span>०८७<span class="rvts2">.</span>०२</p>
<p class="Shloka">प्र ये दि॒वो बृ॑ह॒तः शृ॑ण्वि॒रे गि॒रा सु॒शुक्वा॑नः सु॒भ्व॑ एव॒याम॑रुत्।</p>
<p class="Shloka">न येषा॒मिरी॑ स॒धस्थ॒ ईष्ट॒ आँ अ॒ग्नयो॒ न स्ववि॑द्युत॒ प्र स्य॒न्द्रासो॒ धुनी॑नाम्॥ ५<span class="rvts2">.</span>०८७<span class="rvts2">.</span>०३</p>
<p class="Shloka">स च॑क्रमे मह॒तो निरु॑रुक्र॒मः स॑मा॒नस्मा॒त्सद॑स एव॒याम॑रुत्।</p>
<p class="Shloka">य॒दायु॑क्त॒ त्मना॒ स्वादधि॒ ष्णुभि॒र्विष्प॑र्धसो॒ विम॑हसो॒ जिगा॑ति॒ शेवृ॑धो॒ नृभि॑॥ ५<span class="rvts2">.</span>०८७<span class="rvts2">.</span>०४</p>
<p class="Shloka">स्व॒नो न वोऽम॑वान्रेजय॒द्वृषा॑ त्वे॒षो य॒यिस्त॑वि॒ष ए॑व॒याम॑रुत्।</p>
<p class="Shloka">येना॒ सह॑न्त ऋ॒ञ्जत॒ स्वरो॑चिष॒ स्थार॑श्मानो हिर॒ण्यया॑ स्वायु॒धास॑ इ॒ष्मिण॑॥ ५<span class="rvts2">.</span>०८७<span class="rvts2">.</span>०५</p>
<p class="Shloka">अ॒पा॒रो वो॑ महि॒मा वृ॑द्धशवसस्त्वे॒षं शवो॑ऽवत्वेव॒याम॑रुत्।</p>
<p class="Shloka">स्थाता॑रो॒ हि प्रसि॑तौ सं॒दृशि॒ स्थन॒ ते न॑ उरुष्यता नि॒दः शु॑शु॒क्वांसो॒ नाग्नय॑॥ ५<span class="rvts2">.</span>०८७<span class="rvts2">.</span>०६</p>
<p class="Shloka">ते रु॒द्रास॒ सुम॑खा अ॒ग्नयो॑ यथा तुविद्यु॒म्ना अ॑वन्त्वेव॒याम॑रुत्।</p>
<p class="Shloka">दी॒र्घं पृ॒थु प॑प्रथे॒ सद्म॒ पार्थि॑वं॒ येषा॒मज्मे॒ष्वा म॒हः शर्धां॒स्यद्भु॑तैनसाम्॥ ५<span class="rvts2">.</span>०८७<span class="rvts2">.</span>०७</p>
<p class="Shloka">अ॒द्वे॒षो नो॑ मरुतो गा॒तुमेत॑न॒ श्रोता॒ हवं॑ जरि॒तुरे॑व॒याम॑रुत्।</p>
<p class="Shloka">विष्णो॑र्म॒हः स॑मन्यवो युयोतन॒ स्मद्र॒थ्यो॒३ न दं॒सनाप॒ द्वेषां॑सि सनु॒तः॥ ५<span class="rvts2">.</span>०८७<span class="rvts2">.</span>०८</p>
<p class="Shloka">गन्ता॑ नो य॒ज्ञं य॑ज्ञियाः सु॒शमि॒ श्रोता॒ हव॑मर॒क्ष ए॑व॒याम॑रुत्।</p>
<p class="Shloka">ज्येष्ठा॑सो॒ न पर्व॑तासो॒ व्यो॑मनि यू॒यं तस्य॑ प्रचेतस॒ स्यात॑ दु॒र्धर्त॑वो नि॒दः॥ ५<span class="rvts2">.</span>०८७<span class="rvts2">.</span>०९</p>



<p class="Heading">॥ ऋग्वेदः मण्डलं ६॥</p>
<p class="Shloka">॥ ऋग्वेदः मण्डलं ६॥</p>
<p class="Sub-Heading">सूक्त</p>
<p class="Shloka">त्वं ह्य॑ग्ने प्रथ॒मो म॒नोता॒स्या धि॒यो अभ॑वो दस्म॒ होता॑।</p>
<p class="Shloka">त्वं सीं॑ वृषन्नकृणोर्दु॒ष्टरी॑तु॒ सहो॒ विश्व॑स्मै॒ सह॑से॒ सह॑ध्यै॥ ६<span class="rvts2">.</span>००१<span class="rvts2">.</span>०१</p>
<p class="Shloka">अधा॒ होता॒ न्य॑सीदो॒ यजी॑यानि॒ळस्प॒द इ॒षय॒न्नीड्य॒ सन्।</p>
<p class="Shloka">तं त्वा॒ नर॑ प्रथ॒मं दे॑व॒यन्तो॑ म॒हो रा॒ये चि॒तय॑न्तो॒ अनु॑ ग्मन्॥ ६<span class="rvts2">.</span>००१<span class="rvts2">.</span>०२</p>
<p class="Shloka">वृ॒तेव॒ यन्तं॑ ब॒हुभि॑र्वस॒व्यै॒३स्त्वे र॒यिं जा॑गृ॒वांसो॒ अनु॑ ग्मन्।</p>
<p class="Shloka">रुश॑न्तम॒ग्निं द॑र्श॒तं बृ॒हन्तं॑ व॒पाव॑न्तं वि॒श्वहा॑ दीदि॒वांस॑म्॥ ६<span class="rvts2">.</span>००१<span class="rvts2">.</span>०३</p>
<p class="Shloka">प॒दं दे॒वस्य॒ नम॑सा॒ व्यन्त॑ श्रव॒स्यव॒ श्रव॑ आप॒न्नमृ॑क्तम्।</p>
<p class="Shloka">नामा॑नि चिद्दधिरे य॒ज्ञिया॑नि भ॒द्रायां॑ ते रणयन्त॒ संदृ॑ष्टौ॥ ६<span class="rvts2">.</span>००१<span class="rvts2">.</span>०४</p>
<p class="Shloka">त्वां व॑र्धन्ति क्षि॒तय॑ पृथि॒व्यां त्वां राय॑ उ॒भया॑सो॒ जना॑नाम्।</p>
<p class="Shloka">त्वं त्रा॒ता त॑रणे॒ चेत्यो॑ भूः पि॒ता मा॒ता सद॒मिन्मानु॑षाणाम्॥ ६<span class="rvts2">.</span>००१<span class="rvts2">.</span>०५</p>
<p class="Shloka">स॒प॒र्येण्य॒ स प्रि॒यो वि॒क्ष्व१ग्निर्होता॑ म॒न्द्रो नि ष॑सादा॒ यजी॑यान्।</p>
<p class="Shloka">तं त्वा॑ व॒यं दम॒ आ दी॑दि॒वांस॒मुप॑ ज्ञु॒बाधो॒ नम॑सा सदेम॥ ६<span class="rvts2">.</span>००१<span class="rvts2">.</span>०६</p>
<p class="Shloka">तं त्वा॑ व॒यं सु॒ध्यो॒३ नव्य॑मग्ने सुम्ना॒यव॑ ईमहे देव॒यन्त॑।</p>
<p class="Shloka">त्वं विशो॑ अनयो॒ दीद्या॑नो दि॒वो अ॑ग्ने बृह॒ता रो॑च॒नेन॑॥ ६<span class="rvts2">.</span>००१<span class="rvts2">.</span>०७</p>
<p class="Shloka">वि॒शां क॒विं वि॒श्पतिं॒ शश्व॑तीनां नि॒तोश॑नं वृष॒भं च॑र्षणी॒नाम्।</p>
<p class="Shloka">प्रेती॑षणिमि॒षय॑न्तं पाव॒कं राज॑न्तम॒ग्निं य॑ज॒तं र॑यी॒णाम्॥ ६<span class="rvts2">.</span>००१<span class="rvts2">.</span>०८</p>
<p class="Shloka">सो अ॑ग्न ईजे शश॒मे च॒ मर्तो॒ यस्त॒ आन॑ट् स॒मिधा॑ ह॒व्यदा॑तिम्।</p>
<p class="Shloka">य आहु॑तिं॒ परि॒ वेदा॒ नमो॑भि॒र्विश्वेत्स वा॒मा द॑धते॒ त्वोत॑॥ ६<span class="rvts2">.</span>००१<span class="rvts2">.</span>०९</p>
<p class="Shloka">अ॒स्मा उ॑ ते॒ महि॑ म॒हे वि॑धेम॒ नमो॑भिरग्ने स॒मिधो॒त ह॒व्यैः।</p>
<p class="Shloka">वेदी॑ सूनो सहसो गी॒र्भिरु॒क्थैरा ते॑ भ॒द्रायां॑ सुम॒तौ य॑तेम॥ ६<span class="rvts2">.</span>००१<span class="rvts2">.</span>१०</p>
<p class="Shloka">आ यस्त॒तन्थ॒ रोद॑सी॒ वि भा॒सा श्रवो॑भिश्च श्रव॒स्य१स्तरु॑त्रः।</p>
<p class="Shloka">बृ॒हद्भि॒र्वाजै॒ स्थवि॑रेभिर॒स्मे रे॒वद्भि॑रग्ने वित॒रं वि भा॑हि॥ ६<span class="rvts2">.</span>००१<span class="rvts2">.</span>११</p>
<p class="Shloka">नृ॒वद्व॑सो॒ सद॒मिद्धे॑ह्य॒स्मे भूरि॑ तो॒काय॒ तन॑याय प॒श्वः।</p>
<p class="Shloka">पू॒र्वीरिषो॑ बृह॒तीरा॒रेअ॑घा अ॒स्मे भ॒द्रा सौ॑श्रव॒सानि॑ सन्तु॥ ६<span class="rvts2">.</span>००१<span class="rvts2">.</span>१२</p>
<p class="Shloka">पु॒रूण्य॑ग्ने पुरु॒धा त्वा॒या वसू॑नि राजन्व॒सुता॑ ते अश्याम्।</p>
<p class="Shloka">पु॒रूणि॒ हि त्वे पु॑रुवार॒ सन्त्यग्ने॒ वसु॑ विध॒ते राज॑नि॒ त्वे॥ ६<span class="rvts2">.</span>००१<span class="rvts2">.</span>१३</p>
<p class="Sub-Heading">सूक्त</p>
<p class="Shloka">त्वं हि क्षैत॑व॒द्यशोऽग्ने॑ मि॒त्रो न पत्य॑से।</p>
<p class="Shloka">त्वं वि॑चर्षणे॒ श्रवो॒ वसो॑ पु॒ष्टिं न पु॑ष्यसि॥ ६<span class="rvts2">.</span>००२<span class="rvts2">.</span>०१</p>
<p class="Shloka">त्वां हि ष्मा॑ चर्ष॒णयो॑ य॒ज्ञेभि॑र्गी॒र्भिरीळ॑ते।</p>
<p class="Shloka">त्वां वा॒जी या॑त्यवृ॒को र॑ज॒स्तूर्वि॒श्वच॑र्षणिः॥ ६<span class="rvts2">.</span>००२<span class="rvts2">.</span>०२</p>
<p class="Shloka">स॒जोष॑स्त्वा दि॒वो नरो॑ य॒ज्ञस्य॑ के॒तुमि॑न्धते।</p>
<p class="Shloka">यद्ध॒ स्य मानु॑षो॒ जन॑ सुम्ना॒युर्जु॒ह्वे अ॑ध्व॒रे॥ ६<span class="rvts2">.</span>००२<span class="rvts2">.</span>०३</p>
<p class="Shloka">ऋध॒द्यस्ते॑ सु॒दान॑वे धि॒या मर्त॑ श॒शम॑ते।</p>
<p class="Shloka">ऊ॒ती ष बृ॑ह॒तो दि॒वो द्वि॒षो अंहो॒ न त॑रति॥ ६<span class="rvts2">.</span>००२<span class="rvts2">.</span>०४</p>
<p class="Shloka">स॒मिधा॒ यस्त॒ आहु॑तिं॒ निशि॑तिं॒ मर्त्यो॒ नश॑त्।</p>
<p class="Shloka">व॒याव॑न्तं॒ स पु॑ष्यति॒ क्षय॑मग्ने श॒तायु॑षम्॥ ६<span class="rvts2">.</span>००२<span class="rvts2">.</span>०५</p>
<p class="Shloka">त्वे॒षस्ते॑ धू॒म ऋ॑ण्वति दि॒वि षञ्छु॒क्र आत॑तः।</p>
<p class="Shloka">सूरो॒ न हि द्यु॒ता त्वं कृ॒पा पा॑वक॒ रोच॑से॥ ६<span class="rvts2">.</span>००२<span class="rvts2">.</span>०६</p>
<p class="Shloka">अधा॒ हि वि॒क्ष्वीड्योऽसि॑ प्रि॒यो नो॒ अति॑थिः।</p>
<p class="Shloka">र॒ण्वः पु॒री॑व॒ जूर्य॑ सू॒नुर्न त्र॑य॒याय्य॑॥ ६<span class="rvts2">.</span>००२<span class="rvts2">.</span>०७</p>
<p class="Shloka">क्रत्वा॒ हि द्रोणे॑ अ॒ज्यसेऽग्ने॑ वा॒जी न कृत्व्य॑।</p>
<p class="Shloka">परि॑ज्मेव स्व॒धा गयोऽत्यो॒ न ह्वा॒र्यः शिशु॑॥ ६<span class="rvts2">.</span>००२<span class="rvts2">.</span>०८</p>
<p class="Shloka">त्वं त्या चि॒दच्यु॒ताग्ने॑ प॒शुर्न यव॑से।</p>
<p class="Shloka">धामा॑ ह॒ यत्ते॑ अजर॒ वना॑ वृ॒श्चन्ति॒ शिक्व॑सः॥ ६<span class="rvts2">.</span>००२<span class="rvts2">.</span>०९</p>
<p class="Shloka">वेषि॒ ह्य॑ध्वरीय॒तामग्ने॒ होता॒ दमे॑ वि॒शाम्।</p>
<p class="Shloka">स॒मृधो॑ विश्पते कृणु जु॒षस्व॑ ह॒व्यम॑ङ्गिरः॥ ६<span class="rvts2">.</span>००२<span class="rvts2">.</span>१०</p>
<p class="Shloka">अच्छा॑ नो मित्रमहो देव दे॒वानग्ने॒ वोच॑ सुम॒तिं रोद॑स्योः।</p>
<p class="Shloka">वी॒हि स्व॒स्तिं सु॑क्षि॒तिं दि॒वो नॄन्द्वि॒षो अंहां॑सि दुरि॒ता त॑रेम॒ ता त॑रेम॒ तवाव॑सा तरेम॥ ६<span class="rvts2">.</span>००२<span class="rvts2">.</span>११</p>
<p class="Sub-Heading">सूक्त</p>
<p class="Shloka">अग्ने॒ स क्षे॑षदृत॒पा ऋ॑ते॒जा उ॒रु ज्योति॑र्नशते देव॒युष्टे॑।</p>
<p class="Shloka">यं त्वं मि॒त्रेण॒ वरु॑णः स॒जोषा॒ देव॒ पासि॒ त्यज॑सा॒ मर्त॒मंह॑॥ ६<span class="rvts2">.</span>००३<span class="rvts2">.</span>०१</p>
<p class="Shloka">ई॒जे य॒ज्ञेभि॑ शश॒मे शमी॑भिरृ॒धद्वा॑राया॒ग्नये॑ ददाश।</p>
<p class="Shloka">ए॒वा च॒न तं य॒शसा॒मजु॑ष्टि॒र्नांहो॒ मर्तं॑ नशते॒ न प्रदृ॑प्तिः॥ ६<span class="rvts2">.</span>००३<span class="rvts2">.</span>०२</p>
<p class="Shloka">सूरो॒ न यस्य॑ दृश॒तिर॑रे॒पा भी॒मा यदेति॑ शुच॒तस्त॒ आ धीः।</p>
<p class="Shloka">हेष॑स्वतः शु॒रुधो॒ नायम॒क्तोः कुत्रा॑ चिद्र॒ण्वो व॑स॒तिर्व॑ने॒जाः॥ ६<span class="rvts2">.</span>००३<span class="rvts2">.</span>०३</p>
<p class="Shloka">ति॒ग्मं चि॒देम॒ महि॒ वर्पो॑ अस्य॒ भस॒दश्वो॒ न य॑मसा॒न आ॒सा।</p>
<p class="Shloka">वि॒जेह॑मानः पर॒शुर्न जि॒ह्वां द्र॒विर्न द्रा॑वयति॒ दारु॒ धक्ष॑त्॥ ६<span class="rvts2">.</span>००३<span class="rvts2">.</span>०४</p>
<p class="Shloka">स इदस्ते॑व॒ प्रति॑ धादसि॒ष्यञ्छिशी॑त॒ तेजोऽय॑सो॒ न धारा॑म्।</p>
<p class="Shloka">चि॒त्रध्र॑जतिरर॒तिर्यो अ॒क्तोर्वेर्न द्रु॒षद्वा॑ रघु॒पत्म॑जंहाः॥ ६<span class="rvts2">.</span>००३<span class="rvts2">.</span>०५</p>
<p class="Shloka">स ईं॑ रे॒भो न प्रति॑ वस्त उ॒स्राः शो॒चिषा॑ रारपीति मि॒त्रम॑हाः।</p>
<p class="Shloka">नक्तं॒ य ई॑मरु॒षो यो दिवा॒ नॄनम॑र्त्यो अरु॒षो यो दिवा॒ नॄन्॥ ६<span class="rvts2">.</span>००३<span class="rvts2">.</span>०६</p>
<p class="Shloka">दि॒वो न यस्य॑ विध॒तो नवी॑नो॒द्वृषा॑ रु॒क्ष ओष॑धीषु नूनोत्।</p>
<p class="Shloka">घृणा॒ न यो ध्रज॑सा॒ पत्म॑ना॒ यन्ना रोद॑सी॒ वसु॑ना॒ दं सु॒पत्नी॑॥ ६<span class="rvts2">.</span>००३<span class="rvts2">.</span>०७</p>
<p class="Shloka">धायो॑भिर्वा॒ यो युज्ये॑भिर॒र्कैर्वि॒द्युन्न द॑विद्यो॒त्स्वेभि॒ शुष्मै॑।</p>
<p class="Shloka">शर्धो॑ वा॒ यो म॒रुतां॑ त॒तक्ष॑ ऋ॒भुर्न त्वे॒षो र॑भसा॒नो अ॑द्यौत्॥ ६<span class="rvts2">.</span>००३<span class="rvts2">.</span>०८</p>
<p class="Sub-Heading">सूक्त</p>
<p class="Shloka">यथा॑ होत॒र्मनु॑षो दे॒वता॑ता य॒ज्ञेभि॑ सूनो सहसो॒ यजा॑सि।</p>
<p class="Shloka">ए॒वा नो॑ अ॒द्य स॑म॒ना स॑मा॒नानु॒शन्न॑ग्न उश॒तो य॑क्षि दे॒वान्॥ ६<span class="rvts2">.</span>००४<span class="rvts2">.</span>०१</p>
<p class="Shloka">स नो॑ वि॒भावा॑ च॒क्षणि॒र्न वस्तो॑र॒ग्निर्व॒न्दारु॒ वेद्य॒श्चनो॑ धात्।</p>
<p class="Shloka">वि॒श्वायु॒र्यो अ॒मृतो॒ मर्त्ये॑षूष॒र्भुद्भूदति॑थिर्जा॒तवे॑दाः॥ ६<span class="rvts2">.</span>००४<span class="rvts2">.</span>०२</p>
<p class="Shloka">द्यावो॒ न यस्य॑ प॒नय॒न्त्यभ्वं॒ भासां॑सि वस्ते॒ सूर्यो॒ न शु॒क्रः।</p>
<p class="Shloka">वि य इ॒नोत्य॒जर॑ पाव॒कोऽश्न॑स्य चिच्छिश्नथत्पू॒र्व्याणि॑॥ ६<span class="rvts2">.</span>००४<span class="rvts2">.</span>०३</p>
<p class="Shloka">व॒द्मा हि सू॑नो॒ अस्य॑द्म॒सद्वा॑ च॒क्रे अ॒ग्निर्ज॒नुषाज्मान्न॑म्।</p>
<p class="Shloka">स त्वं न॑ ऊर्जसन॒ ऊर्जं॑ धा॒ राजे॑व जेरवृ॒के क्षे॑ष्य॒न्तः॥ ६<span class="rvts2">.</span>००४<span class="rvts2">.</span>०४</p>
<p class="Shloka">निति॑क्ति॒ यो वा॑र॒णमन्न॒मत्ति॑ वा॒युर्न राष्ट्र्यत्ये॑त्य॒क्तून्।</p>
<p class="Shloka">तु॒र्याम॒ यस्त॑ आ॒दिशा॒मरा॑ती॒रत्यो॒ न ह्रुत॒ पत॑तः परि॒ह्रुत्॥ ६<span class="rvts2">.</span>००४<span class="rvts2">.</span>०५</p>
<p class="Shloka">आ सूर्यो॒ न भा॑नु॒मद्भि॑र॒र्कैरग्ने॑ त॒तन्थ॒ रोद॑सी॒ वि भा॒सा।</p>
<p class="Shloka">चि॒त्रो न॑य॒त्परि॒ तमां॑स्य॒क्तः शो॒चिषा॒ पत्म॑न्नौशि॒जो न दीय॑न्॥ ६<span class="rvts2">.</span>००४<span class="rvts2">.</span>०६</p>
<p class="Shloka">त्वां हि म॒न्द्रत॑ममर्कशो॒कैर्व॑वृ॒महे॒ महि॑ न॒ श्रोष्य॑ग्ने।</p>
<p class="Shloka">इन्द्रं॒ न त्वा॒ शव॑सा दे॒वता॑ वा॒युं पृ॑णन्ति॒ राध॑सा॒ नृत॑माः॥ ६<span class="rvts2">.</span>००४<span class="rvts2">.</span>०७</p>
<p class="Shloka">नू नो॑ अग्नेऽवृ॒केभि॑ स्व॒स्ति वेषि॑ रा॒यः प॒थिभि॒ पर्ष्यंह॑।</p>
<p class="Shloka">ता सू॒रिभ्यो॑ गृण॒ते रा॑सि सु॒म्नं मदे॑म श॒तहि॑माः सु॒वीरा॑॥ ६<span class="rvts2">.</span>००४<span class="rvts2">.</span>०८</p>
<p class="Sub-Heading">सूक्त</p>
<p class="Shloka">हु॒वे व॑ सू॒नुं सह॑सो॒ युवा॑न॒मद्रो॑घवाचं म॒तिभि॒र्यवि॑ष्ठम्।</p>
<p class="Shloka">य इन्व॑ति॒ द्रवि॑णानि॒ प्रचे॑ता वि॒श्ववा॑राणि पुरु॒वारो॑ अ॒ध्रुक्॥ ६<span class="rvts2">.</span>००५<span class="rvts2">.</span>०१</p>
<p class="Shloka">त्वे वसू॑नि पुर्वणीक होतर्दो॒षा वस्तो॒रेरि॑रे य॒ज्ञिया॑सः।</p>
<p class="Shloka">क्षामे॑व॒ विश्वा॒ भुव॑नानि॒ यस्मि॒न्सं सौभ॑गानि दधि॒रे पा॑व॒के॥ ६<span class="rvts2">.</span>००५<span class="rvts2">.</span>०२</p>
<p class="Shloka">त्वं वि॒क्षु प्र॒दिव॑ सीद आ॒सु क्रत्वा॑ र॒थीर॑भवो॒ वार्या॑णाम्।</p>
<p class="Shloka">अत॑ इनोषि विध॒ते चि॑कित्वो॒ व्या॑नु॒षग्जा॑तवेदो॒ वसू॑नि॥ ६<span class="rvts2">.</span>००५<span class="rvts2">.</span>०३</p>
<p class="Shloka">यो न॒ सनु॑त्यो अभि॒दास॑दग्ने॒ यो अन्त॑रो मित्रमहो वनु॒ष्यात्।</p>
<p class="Shloka">तम॒जरे॑भि॒र्वृष॑भि॒स्तव॒ स्वैस्तपा॑ तपिष्ठ॒ तप॑सा॒ तप॑स्वान्॥ ६<span class="rvts2">.</span>००५<span class="rvts2">.</span>०४</p>
<p class="Shloka">यस्ते॑ य॒ज्ञेन॑ स॒मिधा॒ य उ॒क्थैर॒र्केभि॑ सूनो सहसो॒ ददा॑शत्।</p>
<p class="Shloka">स मर्त्ये॑ष्वमृत॒ प्रचे॑ता रा॒या द्यु॒म्नेन॒ श्रव॑सा॒ वि भा॑ति॥ ६<span class="rvts2">.</span>००५<span class="rvts2">.</span>०५</p>
<p class="Shloka">स तत्कृ॑धीषि॒तस्तूय॑मग्ने॒ स्पृधो॑ बाधस्व॒ सह॑सा॒ सह॑स्वान्।</p>
<p class="Shloka">यच्छ॒स्यसे॒ द्युभि॑र॒क्तो वचो॑भि॒स्तज्जु॑षस्व जरि॒तुर्घोषि॒ मन्म॑॥ ६<span class="rvts2">.</span>००५<span class="rvts2">.</span>०६</p>
<p class="Shloka">अ॒श्याम॒ तं काम॑मग्ने॒ तवो॒ती अ॒श्याम॑ र॒यिं र॑यिवः सु॒वीर॑म्।</p>
<p class="Shloka">अ॒श्याम॒ वाज॑म॒भि वा॒जय॑न्तो॒ऽश्याम॑ द्यु॒म्नम॑जरा॒जरं॑ ते॥ ६<span class="rvts2">.</span>००५<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प्र नव्य॑सा॒ सह॑सः सू॒नुमच्छा॑ य॒ज्ञेन॑ गा॒तुमव॑ इ॒च्छमा॑नः।</p>
<p class="Shloka">वृ॒श्चद्व॑नं कृ॒ष्णया॑मं॒ रुश॑न्तं वी॒ती होता॑रं दि॒व्यं जि॑गाति॥ ६<span class="rvts2">.</span>००६<span class="rvts2">.</span>०१</p>
<p class="Shloka">स श्वि॑ता॒नस्त॑न्य॒तू रो॑चन॒स्था अ॒जरे॑भि॒र्नान॑दद्भि॒र्यवि॑ष्ठः।</p>
<p class="Shloka">यः पा॑व॒कः पु॑रु॒तम॑ पु॒रूणि॑ पृ॒थून्य॒ग्निर॑नु॒याति॒ भर्व॑न्॥ ६<span class="rvts2">.</span>००६<span class="rvts2">.</span>०२</p>
<p class="Shloka">वि ते॒ विष्व॒ग्वात॑जूतासो अग्ने॒ भामा॑सः शुचे॒ शुच॑यश्चरन्ति।</p>
<p class="Shloka">तु॒वि॒म्र॒क्षासो॑ दि॒व्या नव॑ग्वा॒ वना॑ वनन्ति धृष॒ता रु॒जन्त॑॥ ६<span class="rvts2">.</span>००६<span class="rvts2">.</span>०३</p>
<p class="Shloka">ये ते॑ शु॒क्रास॒ शुच॑यः शुचिष्म॒ क्षां वप॑न्ति॒ विषि॑तासो॒ अश्वा॑।</p>
<p class="Shloka">अध॑ भ्र॒मस्त॑ उर्वि॒या वि भा॑ति या॒तय॑मानो॒ अधि॒ सानु॒ पृश्ने॑॥ ६<span class="rvts2">.</span>००६<span class="rvts2">.</span>०४</p>
<p class="Shloka">अध॑ जि॒ह्वा पा॑पतीति॒ प्र वृष्णो॑ गोषु॒युधो॒ नाशनि॑ सृजा॒ना।</p>
<p class="Shloka">शूर॑स्येव॒ प्रसि॑तिः क्षा॒तिर॒ग्नेर्दु॒र्वर्तु॑र्भी॒मो द॑यते॒ वना॑नि॥ ६<span class="rvts2">.</span>००६<span class="rvts2">.</span>०५</p>
<p class="Shloka">आ भा॒नुना॒ पार्थि॑वानि॒ ज्रयां॑सि म॒हस्तो॒दस्य॑ धृष॒ता त॑तन्थ।</p>
<p class="Shloka">स बा॑ध॒स्वाप॑ भ॒या सहो॑भि॒ स्पृधो॑ वनु॒ष्यन्व॒नुषो॒ नि जू॑र्व॥ ६<span class="rvts2">.</span>००६<span class="rvts2">.</span>०६</p>
<p class="Shloka">स चि॑त्र चि॒त्रं चि॒तय॑न्तम॒स्मे चित्र॑क्षत्र चि॒त्रत॑मं वयो॒धाम्।</p>
<p class="Shloka">च॒न्द्रं र॒यिं पु॑रु॒वीरं॑ बृ॒हन्तं॒ चन्द्र॑ च॒न्द्राभि॑र्गृण॒ते यु॑वस्व॥ ६<span class="rvts2">.</span>००६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">मू॒र्धानं॑ दि॒वो अ॑र॒तिं पृ॑थि॒व्या वै॑श्वान॒रमृ॒त आ जा॒तम॒ग्निम्।</p>
<p class="Shloka">क॒विं स॒म्राज॒मति॑थिं॒ जना॑नामा॒सन्ना पात्रं॑ जनयन्त दे॒वाः॥ ६<span class="rvts2">.</span>००७<span class="rvts2">.</span>०१</p>
<p class="Shloka">नाभिं॑ य॒ज्ञानां॒ सद॑नं रयी॒णां म॒हामा॑हा॒वम॒भि सं न॑वन्त।</p>
<p class="Shloka">वै॒श्वा॒न॒रं र॒थ्य॑मध्व॒राणां॑ य॒ज्ञस्य॑ के॒तुं ज॑नयन्त दे॒वाः॥ ६<span class="rvts2">.</span>००७<span class="rvts2">.</span>०२</p>
<p class="Shloka">त्वद्विप्रो॑ जायते वा॒ज्य॑ग्ने॒ त्वद्वी॒रासो॑ अभिमाति॒षाह॑।</p>
<p class="Shloka">वैश्वा॑नर॒ त्वम॒स्मासु॑ धेहि॒ वसू॑नि राजन्स्पृह॒याय्या॑णि॥ ६<span class="rvts2">.</span>००७<span class="rvts2">.</span>०३</p>
<p class="Shloka">त्वां विश्वे॑ अमृत॒ जाय॑मानं॒ शिशुं॒ न दे॒वा अ॒भि सं न॑वन्ते।</p>
<p class="Shloka">तव॒ क्रतु॑भिरमृत॒त्वमा॑य॒न्वैश्वा॑नर॒ यत्पि॒त्रोरदी॑देः॥ ६<span class="rvts2">.</span>००७<span class="rvts2">.</span>०४</p>
<p class="Shloka">वैश्वा॑नर॒ तव॒ तानि॑ व्र॒तानि॑ म॒हान्य॑ग्ने॒ नकि॒रा द॑धर्ष।</p>
<p class="Shloka">यज्जाय॑मानः पि॒त्रोरु॒पस्थेऽवि॑न्दः के॒तुं व॒युने॒ष्वह्ना॑म्॥ ६<span class="rvts2">.</span>००७<span class="rvts2">.</span>०५</p>
<p class="Shloka">वै॒श्वा॒न॒रस्य॒ विमि॑तानि॒ चक्ष॑सा॒ सानू॑नि दि॒वो अ॒मृत॑स्य के॒तुना॑।</p>
<p class="Shloka">तस्येदु॒ विश्वा॒ भुव॒नाधि॑ मू॒र्धनि॑ व॒या इ॑व रुरुहुः स॒प्त वि॒स्रुह॑॥ ६<span class="rvts2">.</span>००७<span class="rvts2">.</span>०६</p>
<p class="Shloka">वि यो रजां॒स्यमि॑मीत सु॒क्रतु॑र्वैश्वान॒रो वि दि॒वो रो॑च॒ना क॒विः।</p>
<p class="Shloka">परि॒ यो विश्वा॒ भुव॑नानि पप्र॒थेऽद॑ब्धो गो॒पा अ॒मृत॑स्य रक्षि॒ता॥ ६<span class="rvts2">.</span>००७<span class="rvts2">.</span>०७</p>
<p class="Sub-Heading">सूक्त</p>
<p class="Shloka">पृ॒क्षस्य॒ वृष्णो॑ अरु॒षस्य॒ नू सह॒ प्र नु वो॑चं वि॒दथा॑ जा॒तवे॑दसः।</p>
<p class="Shloka">वै॒श्वा॒न॒राय॑ म॒तिर्नव्य॑सी॒ शुचि॒ सोम॑ इव पवते॒ चारु॑र॒ग्नये॑॥ ६<span class="rvts2">.</span>००८<span class="rvts2">.</span>०१</p>
<p class="Shloka">स जाय॑मानः पर॒मे व्यो॑मनि व्र॒तान्य॒ग्निर्व्र॑त॒पा अ॑रक्षत।</p>
<p class="Shloka">व्य१न्तरि॑क्षममिमीत सु॒क्रतु॑र्वैश्वान॒रो म॑हि॒ना नाक॑मस्पृशत्॥ ६<span class="rvts2">.</span>००८<span class="rvts2">.</span>०२</p>
<p class="Shloka">व्य॑स्तभ्ना॒द्रोद॑सी मि॒त्रो अद्भु॑तोऽन्त॒र्वाव॑दकृणो॒ज्ज्योति॑षा॒ तम॑।</p>
<p class="Shloka">वि चर्म॑णीव धि॒षणे॑ अवर्तयद्वैश्वान॒रो विश्व॑मधत्त॒ वृष्ण्य॑म्॥ ६<span class="rvts2">.</span>००८<span class="rvts2">.</span>०३</p>
<p class="Shloka">अ॒पामु॒पस्थे॑ महि॒षा अ॑गृभ्णत॒ विशो॒ राजा॑न॒मुप॑ तस्थुरृ॒ग्मिय॑म्।</p>
<p class="Shloka">आ दू॒तो अ॒ग्निम॑भरद्वि॒वस्व॑तो वैश्वान॒रं मा॑त॒रिश्वा॑ परा॒वत॑॥ ६<span class="rvts2">.</span>००८<span class="rvts2">.</span>०४</p>
<p class="Shloka">यु॒गेयु॑गे विद॒थ्यं॑ गृ॒णद्भ्योऽग्ने॑ र॒यिं य॒शसं॑ धेहि॒ नव्य॑सीम्।</p>
<p class="Shloka">प॒व्येव॑ राजन्न॒घशं॑समजर नी॒चा नि वृ॑श्च व॒निनं॒ न तेज॑सा॥ ६<span class="rvts2">.</span>००८<span class="rvts2">.</span>०५</p>
<p class="Shloka">अ॒स्माक॑मग्ने म॒घव॑त्सु धार॒याना॑मि क्ष॒त्रम॒जरं॑ सु॒वीर्य॑म्।</p>
<p class="Shloka">व॒यं ज॑येम श॒तिनं॑ सह॒स्रिणं॒ वैश्वा॑नर॒ वाज॑मग्ने॒ तवो॒तिभि॑॥ ६<span class="rvts2">.</span>००८<span class="rvts2">.</span>०६</p>
<p class="Shloka">अद॑ब्धेभि॒स्तव॑ गो॒पाभि॑रिष्टे॒ऽस्माकं॑ पाहि त्रिषधस्थ सू॒रीन्।</p>
<p class="Shloka">रक्षा॑ च नो द॒दुषां॒ शर्धो॑ अग्ने॒ वैश्वा॑नर॒ प्र च॑ तारी॒ स्तवा॑नः॥ ६<span class="rvts2">.</span>००८<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अह॑श्च कृ॒ष्णमह॒रर्जु॑नं च॒ वि व॑र्तेते॒ रज॑सी वे॒द्याभि॑।</p>
<p class="Shloka">वै॒श्वा॒न॒रो जाय॑मानो॒ न राजावा॑तिर॒ज्ज्योति॑षा॒ग्निस्तमां॑सि॥ ६<span class="rvts2">.</span>००९<span class="rvts2">.</span>०१</p>
<p class="Shloka">नाहं तन्तुं॒ न वि जा॑ना॒म्योतुं॒ न यं वय॑न्ति सम॒रेऽत॑मानाः।</p>
<p class="Shloka">कस्य॑ स्वित्पु॒त्र इ॒ह वक्त्वा॑नि प॒रो व॑दा॒त्यव॑रेण पि॒त्रा॥ ६<span class="rvts2">.</span>००९<span class="rvts2">.</span>०२</p>
<p class="Shloka">स इत्तन्तुं॒ स वि जा॑ना॒त्योतुं॒ स वक्त्वा॑न्यृतु॒था व॑दाति।</p>
<p class="Shloka">य ईं॒ चिके॑तद॒मृत॑स्य गो॒पा अ॒वश्चर॑न्प॒रो अ॒न्येन॒ पश्य॑न्॥ ६<span class="rvts2">.</span>००९<span class="rvts2">.</span>०३</p>
<p class="Shloka">अ॒यं होता॑ प्रथ॒मः पश्य॑ते॒ममि॒दं ज्योति॑र॒मृतं॒ मर्त्ये॑षु।</p>
<p class="Shloka">अ॒यं स ज॑ज्ञे ध्रु॒व आ निष॒त्तोऽम॑र्त्यस्त॒न्वा॒३ वर्ध॑मानः॥ ६<span class="rvts2">.</span>००९<span class="rvts2">.</span>०४</p>
<p class="Shloka">ध्रु॒वं ज्योति॒र्निहि॑तं दृ॒शये॒ कं मनो॒ जवि॑ष्ठं प॒तय॑त्स्व॒न्तः।</p>
<p class="Shloka">विश्वे॑ दे॒वाः सम॑नस॒ सके॑ता॒ एकं॒ क्रतु॑म॒भि वि य॑न्ति सा॒धु॥ ६<span class="rvts2">.</span>००९<span class="rvts2">.</span>०५</p>
<p class="Shloka">वि मे॒ कर्णा॑ पतयतो॒ वि चक्षु॒र्वी॒३दं ज्योति॒र्हृद॑य॒ आहि॑तं॒ यत्।</p>
<p class="Shloka">वि मे॒ मन॑श्चरति दू॒रआ॑धी॒ किं स्वि॑द्व॒क्ष्यामि॒ किमु॒ नू म॑निष्ये॥ ६<span class="rvts2">.</span>००९<span class="rvts2">.</span>०६</p>
<p class="Shloka">विश्वे॑ दे॒वा अ॑नमस्यन्भिया॒नास्त्वाम॑ग्ने॒ तम॑सि तस्थि॒वांस॑म्।</p>
<p class="Shloka">वै॒श्वा॒न॒रो॑ऽवतू॒तये॒ नोऽम॑र्त्योऽवतू॒तये॑ नः॥ ६<span class="rvts2">.</span>००९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">पु॒रो वो॑ म॒न्द्रं दि॒व्यं सु॑वृ॒क्तिं प्र॑य॒ति य॒ज्ञे अ॒ग्निम॑ध्व॒रे द॑धिध्वम्।</p>
<p class="Shloka">पु॒र उ॒क्थेभि॒ स हि नो॑ वि॒भावा॑ स्वध्व॒रा क॑रति जा॒तवे॑दाः॥ ६<span class="rvts2">.</span>०१०<span class="rvts2">.</span>०१</p>
<p class="Shloka">तमु॑ द्युमः पुर्वणीक होत॒रग्ने॑ अ॒ग्निभि॒र्मनु॑ष इधा॒नः।</p>
<p class="Shloka">स्तोमं॒ यम॑स्मै म॒मते॑व शू॒षं घृ॒तं न शुचि॑ म॒तय॑ पवन्ते॥ ६<span class="rvts2">.</span>०१०<span class="rvts2">.</span>०२</p>
<p class="Shloka">पी॒पाय॒ स श्रव॑सा॒ मर्त्ये॑षु॒ यो अ॒ग्नये॑ द॒दाश॒ विप्र॑ उ॒क्थैः।</p>
<p class="Shloka">चि॒त्राभि॒स्तमू॒तिभि॑श्चि॒त्रशो॑चिर्व्र॒जस्य॑ सा॒ता गोम॑तो दधाति॥ ६<span class="rvts2">.</span>०१०<span class="rvts2">.</span>०३</p>
<p class="Shloka">आ यः प॒प्रौ जाय॑मान उ॒र्वी दू॑रे॒दृशा॑ भा॒सा कृ॒ष्णाध्वा॑।</p>
<p class="Shloka">अध॑ ब॒हु चि॒त्तम॒ ऊर्म्या॑यास्ति॒रः शो॒चिषा॑ ददृशे पाव॒कः॥ ६<span class="rvts2">.</span>०१०<span class="rvts2">.</span>०४</p>
<p class="Shloka">नू न॑श्चि॒त्रं पु॑रु॒वाजा॑भिरू॒ती अग्ने॑ र॒यिं म॒घव॑द्भ्यश्च धेहि।</p>
<p class="Shloka">ये राध॑सा॒ श्रव॑सा॒ चात्य॒न्यान्सु॒वीर्ये॑भिश्चा॒भि सन्ति॒ जना॑न्॥ ६<span class="rvts2">.</span>०१०<span class="rvts2">.</span>०५</p>
<p class="Shloka">इ॒मं य॒ज्ञं चनो॑ धा अग्न उ॒शन्यं त॑ आसा॒नो जु॑हु॒ते ह॒विष्मा॑न्।</p>
<p class="Shloka">भ॒रद्वा॑जेषु दधिषे सुवृ॒क्तिमवी॒र्वाज॑स्य॒ गध्य॑स्य सा॒तौ॥ ६<span class="rvts2">.</span>०१०<span class="rvts2">.</span>०६</p>
<p class="Shloka">वि द्वेषां॑सीनु॒हि व॒र्धयेळां॒ मदे॑म श॒तहि॑माः सु॒वीरा॑॥ ६<span class="rvts2">.</span>०१०<span class="rvts2">.</span>०७</p>
<p class="Sub-Heading">सूक्त</p>
<p class="Shloka">यज॑स्व होतरिषि॒तो यजी॑या॒नग्ने॒ बाधो॑ म॒रुतां॒ न प्रयु॑क्ति।</p>
<p class="Shloka">आ नो॑ मि॒त्रावरु॑णा॒ नास॑त्या॒ द्यावा॑ हो॒त्राय॑ पृथि॒वी व॑वृत्याः॥ ६<span class="rvts2">.</span>०११<span class="rvts2">.</span>०१</p>
<p class="Shloka">त्वं होता॑ म॒न्द्रत॑मो नो अ॒ध्रुग॒न्तर्दे॒वो वि॒दथा॒ मर्त्ये॑षु।</p>
<p class="Shloka">पा॒व॒कया॑ जु॒ह्वा॒३ वह्नि॑रा॒साग्ने॒ यज॑स्व त॒न्वं१ तव॒ स्वाम्॥ ६<span class="rvts2">.</span>०११<span class="rvts2">.</span>०२</p>
<p class="Shloka">धन्या॑ चि॒द्धि त्वे धि॒षणा॒ वष्टि॒ प्र दे॒वाञ्जन्म॑ गृण॒ते यज॑ध्यै।</p>
<p class="Shloka">वेपि॑ष्ठो॒ अङ्गि॑रसां॒ यद्ध॒ विप्रो॒ मधु॑ च्छ॒न्दो भन॑ति रे॒भ इ॒ष्टौ॥ ६<span class="rvts2">.</span>०११<span class="rvts2">.</span>०३</p>
<p class="Shloka">अदि॑द्युत॒त्स्वपा॑को वि॒भावाग्ने॒ यज॑स्व॒ रोद॑सी उरू॒ची।</p>
<p class="Shloka">आ॒युं न यं नम॑सा रा॒तह॑व्या अ॒ञ्जन्ति॑ सुप्र॒यसं॒ पञ्च॒ जना॑॥ ६<span class="rvts2">.</span>०११<span class="rvts2">.</span>०४</p>
<p class="Shloka">वृ॒ञ्जे ह॒ यन्नम॑सा ब॒र्हिर॒ग्नावया॑मि॒ स्रुग्घृ॒तव॑ती सुवृ॒क्तिः।</p>
<p class="Shloka">अम्य॑क्षि॒ सद्म॒ सद॑ने पृथि॒व्या अश्रा॑यि य॒ज्ञः सूर्ये॒ न चक्षु॑॥ ६<span class="rvts2">.</span>०११<span class="rvts2">.</span>०५</p>
<p class="Shloka">द॒श॒स्या न॑ पुर्वणीक होतर्दे॒वेभि॑रग्ने अ॒ग्निभि॑रिधा॒नः।</p>
<p class="Shloka">रा॒यः सू॑नो सहसो वावसा॒ना अति॑ स्रसेम वृ॒जनं॒ नांह॑॥ ६<span class="rvts2">.</span>०११<span class="rvts2">.</span>०६</p>
<p class="Sub-Heading">सूक्त</p>
<p class="Shloka">मध्ये॒ होता॑ दुरो॒णे ब॒र्हिषो॒ राळ॒ग्निस्तो॒दस्य॒ रोद॑सी॒ यज॑ध्यै।</p>
<p class="Shloka">अ॒यं स सू॒नुः सह॑स ऋ॒तावा॑ दू॒रात्सूर्यो॒ न शो॒चिषा॑ ततान॥ ६<span class="rvts2">.</span>०१२<span class="rvts2">.</span>०१</p>
<p class="Shloka">आ यस्मि॒न्त्वे स्वपा॑के यजत्र॒ यक्ष॑द्राजन्स॒र्वता॑तेव॒ नु द्यौः।</p>
<p class="Shloka">त्रि॒ष॒धस्थ॑स्तत॒रुषो॒ न जंहो॑ ह॒व्या म॒घानि॒ मानु॑षा॒ यज॑ध्यै॥ ६<span class="rvts2">.</span>०१२<span class="rvts2">.</span>०२</p>
<p class="Shloka">तेजि॑ष्ठा॒ यस्या॑र॒तिर्व॑ने॒राट् तो॒दो अध्व॒न्न वृ॑धसा॒नो अ॑द्यौत्।</p>
<p class="Shloka">अ॒द्रो॒घो न द्र॑वि॒ता चे॑तति॒ त्मन्नम॑र्त्योऽव॒र्त्र ओष॑धीषु॥ ६<span class="rvts2">.</span>०१२<span class="rvts2">.</span>०३</p>
<p class="Shloka">सास्माके॑भिरे॒तरी॒ न शू॒षैर॒ग्निः ष्ट॑वे॒ दम॒ आ जा॒तवे॑दाः।</p>
<p class="Shloka">द्र्व॑न्नो व॒न्वन्क्रत्वा॒ नार्वो॒स्रः पि॒तेव॑ जार॒यायि॑ य॒ज्ञैः॥ ६<span class="rvts2">.</span>०१२<span class="rvts2">.</span>०४</p>
<p class="Shloka">अध॑ स्मास्य पनयन्ति॒ भासो॒ वृथा॒ यत्तक्ष॑दनु॒याति॑ पृ॒थ्वीम्।</p>
<p class="Shloka">स॒द्यो यः स्य॒न्द्रो विषि॑तो॒ धवी॑यानृ॒णो न ता॒युरति॒ धन्वा॑ राट्॥ ६<span class="rvts2">.</span>०१२<span class="rvts2">.</span>०५</p>
<p class="Shloka">स त्वं नो॑ अर्व॒न्निदा॑या॒ विश्वे॑भिरग्ने अ॒ग्निभि॑रिधा॒नः।</p>
<p class="Shloka">वेषि॑ रा॒यो वि या॑सि दु॒च्छुना॒ मदे॑म श॒तहि॑माः सु॒वीरा॑॥ ६<span class="rvts2">.</span>०१२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">त्वद्विश्वा॑ सुभग॒ सौभ॑गा॒न्यग्ने॒ वि य॑न्ति व॒निनो॒ न व॒याः।</p>
<p class="Shloka">श्रु॒ष्टी र॒यिर्वाजो॑ वृत्र॒तूर्ये॑ दि॒वो वृ॒ष्टिरीड्यो॑ री॒तिर॒पाम्॥ ६<span class="rvts2">.</span>०१३<span class="rvts2">.</span>०१</p>
<p class="Shloka">त्वं भगो॑ न॒ आ हि रत्न॑मि॒षे परि॑ज्मेव क्षयसि द॒स्मव॑र्चाः।</p>
<p class="Shloka">अग्ने॑ मि॒त्रो न बृ॑ह॒त ऋ॒तस्यासि॑ क्ष॒त्ता वा॒मस्य॑ देव॒ भूरे॑॥ ६<span class="rvts2">.</span>०१३<span class="rvts2">.</span>०२</p>
<p class="Shloka">स सत्प॑ति॒ शव॑सा हन्ति वृ॒त्रमग्ने॒ विप्रो॒ वि प॒णेर्भ॑र्ति॒ वाज॑म्।</p>
<p class="Shloka">यं त्वं प्र॑चेत ऋतजात रा॒या स॒जोषा॒ नप्त्रा॒पां हि॒नोषि॑॥ ६<span class="rvts2">.</span>०१३<span class="rvts2">.</span>०३</p>
<p class="Shloka">यस्ते॑ सूनो सहसो गी॒र्भिरु॒क्थैर्य॒ज्ञैर्मर्तो॒ निशि॑तिं वे॒द्यान॑ट्।</p>
<p class="Shloka">विश्वं॒ स दे॑व॒ प्रति॒ वार॑मग्ने ध॒त्ते धा॒न्यं१ पत्य॑ते वस॒व्यै॑॥ ६<span class="rvts2">.</span>०१३<span class="rvts2">.</span>०४</p>
<p class="Shloka">ता नृभ्य॒ आ सौ॑श्रव॒सा सु॒वीराग्ने॑ सूनो सहसः पु॒ष्यसे॑ धाः।</p>
<p class="Shloka">कृ॒णोषि॒ यच्छव॑सा॒ भूरि॑ प॒श्वो वयो॒ वृका॑या॒रये॒ जसु॑रये॥ ६<span class="rvts2">.</span>०१३<span class="rvts2">.</span>०५</p>
<p class="Shloka">व॒द्मा सू॑नो सहसो नो॒ विहा॑या॒ अग्ने॑ तो॒कं तन॑यं वा॒जि नो॑ दाः।</p>
<p class="Shloka">विश्वा॑भिर्गी॒र्भिर॒भि पू॒र्तिम॑श्यां॒ मदे॑म श॒तहि॑माः सु॒वीरा॑॥ ६<span class="rvts2">.</span>०१३<span class="rvts2">.</span>०६</p>
<p class="Sub-Heading">सूक्त</p>
<p class="Shloka">अ॒ग्ना यो मर्त्यो॒ दुवो॒ धियं॑ जु॒जोष॑ धी॒तिभि॑।</p>
<p class="Shloka">भस॒न्नु ष प्र पू॒र्व्य इषं॑ वुरी॒ताव॑से॥ ६<span class="rvts2">.</span>०१४<span class="rvts2">.</span>०१</p>
<p class="Shloka">अ॒ग्निरिद्धि प्रचे॑ता अ॒ग्निर्वे॒धस्त॑म॒ ऋषि॑।</p>
<p class="Shloka">अ॒ग्निं होता॑रमीळते य॒ज्ञेषु॒ मनु॑षो॒ विश॑॥ ६<span class="rvts2">.</span>०१४<span class="rvts2">.</span>०२</p>
<p class="Shloka">नाना॒ ह्य१ग्नेऽव॑से॒ स्पर्ध॑न्ते॒ रायो॑ अ॒र्यः।</p>
<p class="Shloka">तूर्व॑न्तो॒ दस्यु॑मा॒यवो॑ व्र॒तैः सीक्ष॑न्तो अव्र॒तम्॥ ६<span class="rvts2">.</span>०१४<span class="rvts2">.</span>०३</p>
<p class="Shloka">अ॒ग्निर॒प्सामृ॑ती॒षहं॑ वी॒रं द॑दाति॒ सत्प॑तिम्।</p>
<p class="Shloka">यस्य॒ त्रस॑न्ति॒ शव॑सः सं॒चक्षि॒ शत्र॑वो भि॒या॥ ६<span class="rvts2">.</span>०१४<span class="rvts2">.</span>०४</p>
<p class="Shloka">अ॒ग्निर्हि वि॒द्मना॑ नि॒दो दे॒वो मर्त॑मुरु॒ष्यति॑।</p>
<p class="Shloka">स॒हावा॒ यस्यावृ॑तो र॒यिर्वाजे॒ष्ववृ॑तः॥ ६<span class="rvts2">.</span>०१४<span class="rvts2">.</span>०५</p>
<p class="Shloka">अच्छा॑ नो मित्रमहो देव दे॒वानग्ने॒ वोच॑ सुम॒तिं रोद॑स्योः।</p>
<p class="Shloka">वी॒हि स्व॒स्तिं सु॑क्षि॒तिं दि॒वो नॄन्द्वि॒षो अंहां॑सि दुरि॒ता त॑रेम॒ ता त॑रेम॒ तवाव॑सा तरेम॥ ६<span class="rvts2">.</span>०१४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">इ॒ममू॒ षु वो॒ अति॑थिमुष॒र्बुधं॒ विश्वा॑सां वि॒शां पति॑मृञ्जसे गि॒रा।</p>
<p class="Shloka">वेतीद्दि॒वो ज॒नुषा॒ कच्चि॒दा शुचि॒र्ज्योक्चि॑दत्ति॒ गर्भो॒ यदच्यु॑तम्॥ ६<span class="rvts2">.</span>०१५<span class="rvts2">.</span>०१</p>
<p class="Shloka">मि॒त्रं न यं सुधि॑तं॒ भृग॑वो द॒धुर्वन॒स्पता॒वीड्य॑मू॒र्ध्वशो॑चिषम्।</p>
<p class="Shloka">स त्वं सुप्री॑तो वी॒तह॑व्ये अद्भुत॒ प्रश॑स्तिभिर्महयसे दि॒वेदि॑वे॥ ६<span class="rvts2">.</span>०१५<span class="rvts2">.</span>०२</p>
<p class="Shloka">स त्वं दक्ष॑स्यावृ॒को वृ॒धो भू॑र॒र्यः पर॒स्यान्त॑रस्य॒ तरु॑षः।</p>
<p class="Shloka">रा॒यः सू॑नो सहसो॒ मर्त्ये॒ष्वा छ॒र्दिर्य॑च्छ वी॒तह॑व्याय स॒प्रथो॑ भ॒रद्वा॑जाय स॒प्रथ॑॥ ६<span class="rvts2">.</span>०१५<span class="rvts2">.</span>०३</p>
<p class="Shloka">द्यु॒ता॒नं वो॒ अति॑थिं॒ स्व॑र्णरम॒ग्निं होता॑रं॒ मनु॑षः स्वध्व॒रम्।</p>
<p class="Shloka">विप्रं॒ न द्यु॒क्षव॑चसं सुवृ॒क्तिभि॑र्हव्य॒वाह॑मर॒तिं दे॒वमृ॑ञ्जसे॥ ६<span class="rvts2">.</span>०१५<span class="rvts2">.</span>०४</p>
<p class="Shloka">पा॒व॒कया॒ यश्चि॒तय॑न्त्या कृ॒पा क्षाम॑न्रुरु॒च उ॒षसो॒ न भा॒नुना॑।</p>
<p class="Shloka">तूर्व॒न्न याम॒न्नेत॑शस्य॒ नू रण॒ आ यो घृ॒णे न त॑तृषा॒णो अ॒जर॑॥ ६<span class="rvts2">.</span>०१५<span class="rvts2">.</span>०५</p>
<p class="Shloka">अ॒ग्निम॑ग्निं वः स॒मिधा॑ दुवस्यत प्रि॒यम्प्रि॑यं वो॒ अति॑थिं गृणी॒षणि॑।</p>
<p class="Shloka">उप॑ वो गी॒र्भिर॒मृतं॑ विवासत दे॒वो दे॒वेषु॒ वन॑ते॒ हि वार्यं॑ दे॒वो दे॒वेषु॒ वन॑ते॒ हि नो॒ दुव॑॥ ६<span class="rvts2">.</span>०१५<span class="rvts2">.</span>०६</p>
<p class="Shloka">समि॑द्धम॒ग्निं स॒मिधा॑ गि॒रा गृ॑णे॒ शुचिं॑ पाव॒कं पु॒रो अ॑ध्व॒रे ध्रु॒वम्।</p>
<p class="Shloka">विप्रं॒ होता॑रं पुरु॒वार॑म॒द्रुहं॑ क॒विं सु॒म्नैरी॑महे जा॒तवे॑दसम्॥ ६<span class="rvts2">.</span>०१५<span class="rvts2">.</span>०७</p>
<p class="Shloka">त्वां दू॒तम॑ग्ने अ॒मृतं॑ यु॒गेयु॑गे हव्य॒वाहं॑ दधिरे पा॒युमीड्य॑म्।</p>
<p class="Shloka">दे॒वास॑श्च॒ मर्ता॑सश्च॒ जागृ॑विं वि॒भुं वि॒श्पतिं॒ नम॑सा॒ नि षे॑दिरे॥ ६<span class="rvts2">.</span>०१५<span class="rvts2">.</span>०८</p>
<p class="Shloka">वि॒भूष॑न्नग्न उ॒भयाँ॒ अनु॑ व्र॒ता दू॒तो दे॒वानां॒ रज॑सी॒ समी॑यसे।</p>
<p class="Shloka">यत्ते॑ धी॒तिं सु॑म॒तिमा॑वृणी॒महेऽध॑ स्मा नस्त्रि॒वरू॑थः शि॒वो भ॑व॥ ६<span class="rvts2">.</span>०१५<span class="rvts2">.</span>०९</p>
<p class="Shloka">तं सु॒प्रती॑कं सु॒दृशं॒ स्वञ्च॒मवि॑द्वांसो वि॒दुष्ट॑रं सपेम।</p>
<p class="Shloka">स य॑क्ष॒द्विश्वा॑ व॒युना॑नि वि॒द्वान्प्र ह॒व्यम॒ग्निर॒मृते॑षु वोचत्॥ ६<span class="rvts2">.</span>०१५<span class="rvts2">.</span>१०</p>
<p class="Shloka">तम॑ग्ने पास्यु॒त तं पि॑पर्षि॒ यस्त॒ आन॑ट् क॒वये॑ शूर धी॒तिम्।</p>
<p class="Shloka">य॒ज्ञस्य॑ वा॒ निशि॑तिं॒ वोदि॑तिं वा॒ तमित्पृ॑णक्षि॒ शव॑सो॒त रा॒या॥ ६<span class="rvts2">.</span>०१५<span class="rvts2">.</span>११</p>
<p class="Shloka">त्वम॑ग्ने वनुष्य॒तो नि पा॑हि॒ त्वमु॑ नः सहसावन्नव॒द्यात्।</p>
<p class="Shloka">सं त्वा॑ ध्वस्म॒न्वद॒भ्ये॑तु॒ पाथ॒ सं र॒यिः स्पृ॑ह॒याय्य॑ सह॒स्री॥ ६<span class="rvts2">.</span>०१५<span class="rvts2">.</span>१२</p>
<p class="Shloka">अ॒ग्निर्होता॑ गृ॒हप॑ति॒ स राजा॒ विश्वा॑ वेद॒ जनि॑मा जा॒तवे॑दाः।</p>
<p class="Shloka">दे॒वाना॑मु॒त यो मर्त्या॑नां॒ यजि॑ष्ठ॒ स प्र य॑जतामृ॒तावा॑॥ ६<span class="rvts2">.</span>०१५<span class="rvts2">.</span>१३</p>
<p class="Shloka">अग्ने॒ यद॒द्य वि॒शो अ॑ध्वरस्य होत॒ पाव॑कशोचे॒ वेष्ट्वं हि यज्वा॑।</p>
<p class="Shloka">ऋ॒ता य॑जासि महि॒ना वि यद्भूर्ह॒व्या व॑ह यविष्ठ॒ या ते॑ अ॒द्य॥ ६<span class="rvts2">.</span>०१५<span class="rvts2">.</span>१४</p>
<p class="Shloka">अ॒भि प्रयां॑सि॒ सुधि॑तानि॒ हि ख्यो नि त्वा॑ दधीत॒ रोद॑सी॒ यज॑ध्यै।</p>
<p class="Shloka">अवा॑ नो मघव॒न्वाज॑साता॒वग्ने॒ विश्वा॑नि दुरि॒ता त॑रेम॒ ता त॑रेम॒ तवाव॑सा तरेम॥ ६<span class="rvts2">.</span>०१५<span class="rvts2">.</span>१५</p>
<p class="Shloka">अग्ने॒ विश्वे॑भिः स्वनीक दे॒वैरूर्णा॑वन्तं प्रथ॒मः सी॑द॒ योनि॑म्।</p>
<p class="Shloka">कु॒ला॒यिनं॑ घृ॒तव॑न्तं सवि॒त्रे य॒ज्ञं न॑य॒ यज॑मानाय सा॒धु॥ ६<span class="rvts2">.</span>०१५<span class="rvts2">.</span>१६</p>
<p class="Shloka">इ॒ममु॒ त्यम॑थर्व॒वद॒ग्निं म॑न्थन्ति वे॒धस॑।</p>
<p class="Shloka">यम॑ङ्कू॒यन्त॒मान॑य॒न्नमू॑रं श्या॒व्या॑भ्यः॥ ६<span class="rvts2">.</span>०१५<span class="rvts2">.</span>१७</p>
<p class="Shloka">जनि॑ष्वा दे॒ववी॑तये स॒र्वता॑ता स्व॒स्तये॑।</p>
<p class="Shloka">आ दे॒वान्व॑क्ष्य॒मृताँ॑ ऋता॒वृधो॑ य॒ज्ञं दे॒वेषु॑ पिस्पृशः॥ ६<span class="rvts2">.</span>०१५<span class="rvts2">.</span>१८</p>
<p class="Shloka">व॒यमु॑ त्वा गृहपते जनाना॒मग्ने॒ अक॑र्म स॒मिधा॑ बृ॒हन्त॑म्।</p>
<p class="Shloka">अ॒स्थू॒रि नो॒ गार्ह॑पत्यानि सन्तु ति॒ग्मेन॑ न॒स्तेज॑सा॒ सं शि॑शाधि॥ ६<span class="rvts2">.</span>०१५<span class="rvts2">.</span>१९</p>
<p class="Sub-Heading">सूक्त</p>
<p class="Shloka">त्वम॑ग्ने य॒ज्ञानां॒ होता॒ विश्वे॑षां हि॒तः।</p>
<p class="Shloka">दे॒वेभि॒र्मानु॑षे॒ जने॑॥ ६<span class="rvts2">.</span>०१६<span class="rvts2">.</span>०१</p>
<p class="Shloka">स नो॑ म॒न्द्राभि॑रध्व॒रे जि॒ह्वाभि॑र्यजा म॒हः।</p>
<p class="Shloka">आ दे॒वान्व॑क्षि॒ यक्षि॑ च॥ ६<span class="rvts2">.</span>०१६<span class="rvts2">.</span>०२</p>
<p class="Shloka">वेत्था॒ हि वे॑धो॒ अध्व॑नः प॒थश्च॑ दे॒वाञ्ज॑सा।</p>
<p class="Shloka">अग्ने॑ य॒ज्ञेषु॑ सुक्रतो॥ ६<span class="rvts2">.</span>०१६<span class="rvts2">.</span>०३</p>
<p class="Shloka">त्वामी॑ळे॒ अध॑ द्वि॒ता भ॑र॒तो वा॒जिभि॑ शु॒नम्।</p>
<p class="Shloka">ई॒जे य॒ज्ञेषु॑ य॒ज्ञिय॑म्॥ ६<span class="rvts2">.</span>०१६<span class="rvts2">.</span>०४</p>
<p class="Shloka">त्वमि॒मा वार्या॑ पु॒रु दिवो॑दासाय सुन्व॒ते।</p>
<p class="Shloka">भ॒रद्वा॑जाय दा॒शुषे॑॥ ६<span class="rvts2">.</span>०१६<span class="rvts2">.</span>०५</p>
<p class="Shloka">त्वं दू॒तो अम॑र्त्य॒ आ व॑हा॒ दैव्यं॒ जन॑म्।</p>
<p class="Shloka">शृ॒ण्वन्विप्र॑स्य सुष्टु॒तिम्॥ ६<span class="rvts2">.</span>०१६<span class="rvts2">.</span>०६</p>
<p class="Shloka">त्वाम॑ग्ने स्वा॒ध्यो॒३ मर्ता॑सो दे॒ववी॑तये।</p>
<p class="Shloka">य॒ज्ञेषु॑ दे॒वमी॑ळते॥ ६<span class="rvts2">.</span>०१६<span class="rvts2">.</span>०७</p>
<p class="Shloka">तव॒ प्र य॑क्षि सं॒दृश॑मु॒त क्रतुं॑ सु॒दान॑वः।</p>
<p class="Shloka">विश्वे॑ जुषन्त का॒मिन॑॥ ६<span class="rvts2">.</span>०१६<span class="rvts2">.</span>०८</p>
<p class="Shloka">त्वं होता॒ मनु॑र्हितो॒ वह्नि॑रा॒सा वि॒दुष्ट॑रः।</p>
<p class="Shloka">अग्ने॒ यक्षि॑ दि॒वो विश॑॥ ६<span class="rvts2">.</span>०१६<span class="rvts2">.</span>०९</p>
<p class="Shloka">अग्न॒ आ या॑हि वी॒तये॑ गृणा॒नो ह॒व्यदा॑तये।</p>
<p class="Shloka">नि होता॑ सत्सि ब॒र्हिषि॑॥ ६<span class="rvts2">.</span>०१६<span class="rvts2">.</span>१०</p>
<p class="Shloka">तं त्वा॑ स॒मिद्भि॑रङ्गिरो घृ॒तेन॑ वर्धयामसि।</p>
<p class="Shloka">बृ॒हच्छो॑चा यविष्ठ्य॥ ६<span class="rvts2">.</span>०१६<span class="rvts2">.</span>११</p>
<p class="Shloka">स न॑ पृ॒थु श्र॒वाय्य॒मच्छा॑ देव विवाससि।</p>
<p class="Shloka">बृ॒हद॑ग्ने सु॒वीर्य॑म्॥ ६<span class="rvts2">.</span>०१६<span class="rvts2">.</span>१२</p>
<p class="Shloka">त्वाम॑ग्ने॒ पुष्क॑रा॒दध्यथ॑र्वा॒ निर॑मन्थत।</p>
<p class="Shloka">मू॒र्ध्नो विश्व॑स्य वा॒घत॑॥ ६<span class="rvts2">.</span>०१६<span class="rvts2">.</span>१३</p>
<p class="Shloka">तमु॑ त्वा द॒ध्यङ्ङृषि॑ पु॒त्र ई॑धे॒ अथ॑र्वणः।</p>
<p class="Shloka">वृ॒त्र॒हणं॑ पुरंद॒रम्॥ ६<span class="rvts2">.</span>०१६<span class="rvts2">.</span>१४</p>
<p class="Shloka">तमु॑ त्वा पा॒थ्यो वृषा॒ समी॑धे दस्यु॒हन्त॑मम्।</p>
<p class="Shloka">ध॒नं॒ज॒यं रणे॑रणे॥ ६<span class="rvts2">.</span>०१६<span class="rvts2">.</span>१५</p>
<p class="Shloka">एह्यू॒ षु ब्रवा॑णि॒ तेऽग्न॑ इ॒त्थेत॑रा॒ गिर॑।</p>
<p class="Shloka">ए॒भिर्व॑र्धास॒ इन्दु॑भिः॥ ६<span class="rvts2">.</span>०१६<span class="rvts2">.</span>१६</p>
<p class="Shloka">यत्र॒ क्व॑ च ते॒ मनो॒ दक्षं॑ दधस॒ उत्त॑रम्।</p>
<p class="Shloka">तत्रा॒ सद॑ कृणवसे॥ ६<span class="rvts2">.</span>०१६<span class="rvts2">.</span>१७</p>
<p class="Shloka">न॒हि ते॑ पू॒र्तम॑क्षि॒पद्भुव॑न्नेमानां वसो।</p>
<p class="Shloka">अथा॒ दुवो॑ वनवसे॥ ६<span class="rvts2">.</span>०१६<span class="rvts2">.</span>१८</p>
<p class="Shloka">आग्निर॑गामि॒ भार॑तो वृत्र॒हा पु॑रु॒चेत॑नः।</p>
<p class="Shloka">दिवो॑दासस्य॒ सत्प॑तिः॥ ६<span class="rvts2">.</span>०१६<span class="rvts2">.</span>१९</p>
<p class="Shloka">स हि विश्वाति॒ पार्थि॑वा र॒यिं दाश॑न्महित्व॒ना।</p>
<p class="Shloka">व॒न्वन्नवा॑तो॒ अस्तृ॑तः॥ ६<span class="rvts2">.</span>०१६<span class="rvts2">.</span>२०</p>
<p class="Shloka">स प्र॑त्न॒वन्नवी॑य॒साग्ने॑ द्यु॒म्नेन॑ सं॒यता॑।</p>
<p class="Shloka">बृ॒हत्त॑तन्थ भा॒नुना॑॥ ६<span class="rvts2">.</span>०१६<span class="rvts2">.</span>२१</p>
<p class="Shloka">प्र व॑ सखायो अ॒ग्नये॒ स्तोमं॑ य॒ज्ञं च॑ धृष्णु॒या।</p>
<p class="Shloka">अर्च॒ गाय॑ च वे॒धसे॑॥ ६<span class="rvts2">.</span>०१६<span class="rvts2">.</span>२२</p>
<p class="Shloka">स हि यो मानु॑षा यु॒गा सीद॒द्धोता॑ क॒विक्र॑तुः।</p>
<p class="Shloka">दू॒तश्च॑ हव्य॒वाह॑नः॥ ६<span class="rvts2">.</span>०१६<span class="rvts2">.</span>२३</p>
<p class="Shloka">ता राजा॑ना॒ शुचि॑व्रतादि॒त्यान्मारु॑तं ग॒णम्।</p>
<p class="Shloka">वसो॒ यक्षी॒ह रोद॑सी॥ ६<span class="rvts2">.</span>०१६<span class="rvts2">.</span>२४</p>
<p class="Shloka">वस्वी॑ ते अग्ने॒ संदृ॑ष्टिरिषय॒ते मर्त्या॑य।</p>
<p class="Shloka">ऊर्जो॑ नपाद॒मृत॑स्य॥ ६<span class="rvts2">.</span>०१६<span class="rvts2">.</span>२५</p>
<p class="Shloka">क्रत्वा॒ दा अ॑स्तु॒ श्रेष्ठो॒ऽद्य त्वा॑ व॒न्वन्सु॒रेक्णा॑।</p>
<p class="Shloka">मर्त॑ आनाश सुवृ॒क्तिम्॥ ६<span class="rvts2">.</span>०१६<span class="rvts2">.</span>२६</p>
<p class="Shloka">ते ते॑ अग्ने॒ त्वोता॑ इ॒षय॑न्तो॒ विश्व॒मायु॑।</p>
<p class="Shloka">तर॑न्तो अ॒र्यो अरा॑तीर्व॒न्वन्तो॑ अ॒र्यो अरा॑तीः॥ ६<span class="rvts2">.</span>०१६<span class="rvts2">.</span>२७</p>
<p class="Shloka">अ॒ग्निस्ति॒ग्मेन॑ शो॒चिषा॒ यास॒द्विश्वं॒ न्य१त्रिण॑म्।</p>
<p class="Shloka">अ॒ग्निर्नो॑ वनते र॒यिम्॥ ६<span class="rvts2">.</span>०१६<span class="rvts2">.</span>२८</p>
<p class="Shloka">सु॒वीरं॑ र॒यिमा भ॑र॒ जात॑वेदो॒ विच॑र्षणे।</p>
<p class="Shloka">ज॒हि रक्षां॑सि सुक्रतो॥ ६<span class="rvts2">.</span>०१६<span class="rvts2">.</span>२९</p>
<p class="Shloka">त्वं न॑ पा॒ह्यंह॑सो॒ जात॑वेदो अघाय॒तः।</p>
<p class="Shloka">रक्षा॑ णो ब्रह्मणस्कवे॥ ६<span class="rvts2">.</span>०१६<span class="rvts2">.</span>३०</p>
<p class="Shloka">यो नो॑ अग्ने दु॒रेव॒ आ मर्तो॑ व॒धाय॒ दाश॑ति।</p>
<p class="Shloka">तस्मा॑न्नः पा॒ह्यंह॑सः॥ ६<span class="rvts2">.</span>०१६<span class="rvts2">.</span>३१</p>
<p class="Shloka">त्वं तं दे॑व जि॒ह्वया॒ परि॑ बाधस्व दु॒ष्कृत॑म्।</p>
<p class="Shloka">मर्तो॒ यो नो॒ जिघां॑सति॥ ६<span class="rvts2">.</span>०१६<span class="rvts2">.</span>३२</p>
<p class="Shloka">भ॒रद्वा॑जाय स॒प्रथ॒ शर्म॑ यच्छ सहन्त्य।</p>
<p class="Shloka">अग्ने॒ वरे॑ण्यं॒ वसु॑॥ ६<span class="rvts2">.</span>०१६<span class="rvts2">.</span>३३</p>
<p class="Shloka">अ॒ग्निर्वृ॒त्राणि॑ जङ्घनद्द्रविण॒स्युर्वि॑प॒न्यया॑।</p>
<p class="Shloka">समि॑द्धः शु॒क्र आहु॑तः॥ ६<span class="rvts2">.</span>०१६<span class="rvts2">.</span>३४</p>
<p class="Shloka">गर्भे॑ मा॒तुः पि॒तुष्पि॒ता वि॑दिद्युता॒नो अ॒क्षरे॑।</p>
<p class="Shloka">सीद॑न्नृ॒तस्य॒ योनि॒मा॥ ६<span class="rvts2">.</span>०१६<span class="rvts2">.</span>३५</p>
<p class="Shloka">ब्रह्म॑ प्र॒जाव॒दा भ॑र॒ जात॑वेदो॒ विच॑र्षणे।</p>
<p class="Shloka">अग्ने॒ यद्दी॒दय॑द्दि॒वि॥ ६<span class="rvts2">.</span>०१६<span class="rvts2">.</span>३६</p>
<p class="Shloka">उप॑ त्वा र॒ण्वसं॑दृशं॒ प्रय॑स्वन्तः सहस्कृत।</p>
<p class="Shloka">अग्ने॑ ससृ॒ज्महे॒ गिर॑॥ ६<span class="rvts2">.</span>०१६<span class="rvts2">.</span>३७</p>
<p class="Shloka">उप॑ च्छा॒यामि॑व॒ घृणे॒रग॑न्म॒ शर्म॑ ते व॒यम्।</p>
<p class="Shloka">अग्ने॒ हिर॑ण्यसंदृशः॥ ६<span class="rvts2">.</span>०१६<span class="rvts2">.</span>३८</p>
<p class="Shloka">य उ॒ग्र इ॑व शर्य॒हा ति॒ग्मशृ॑ङ्गो॒ न वंस॑गः।</p>
<p class="Shloka">अग्ने॒ पुरो॑ रु॒रोजि॑थ॥ ६<span class="rvts2">.</span>०१६<span class="rvts2">.</span>३९</p>
<p class="Shloka">आ यं हस्ते॒ न खा॒दिनं॒ शिशुं॑ जा॒तं न बिभ्र॑ति।</p>
<p class="Shloka">वि॒शाम॒ग्निं स्व॑ध्व॒रम्॥ ६<span class="rvts2">.</span>०१६<span class="rvts2">.</span>४०</p>
<p class="Shloka">प्र दे॒वं दे॒ववी॑तये॒ भर॑ता वसु॒वित्त॑मम्।</p>
<p class="Shloka">आ स्वे योनौ॒ नि षी॑दतु॥ ६<span class="rvts2">.</span>०१६<span class="rvts2">.</span>४१</p>
<p class="Shloka">आ जा॒तं जा॒तवे॑दसि प्रि॒यं शि॑शी॒ताति॑थिम्।</p>
<p class="Shloka">स्यो॒न आ गृ॒हप॑तिम्॥ ६<span class="rvts2">.</span>०१६<span class="rvts2">.</span>४२</p>
<p class="Shloka">अग्ने॑ यु॒क्ष्वा हि ये तवाश्वा॑सो देव सा॒धव॑।</p>
<p class="Shloka">अरं॒ वह॑न्ति म॒न्यवे॑॥ ६<span class="rvts2">.</span>०१६<span class="rvts2">.</span>४३</p>
<p class="Shloka">अच्छा॑ नो या॒ह्या व॑हा॒भि प्रयां॑सि वी॒तये॑।</p>
<p class="Shloka">आ दे॒वान्सोम॑पीतये॥ ६<span class="rvts2">.</span>०१६<span class="rvts2">.</span>४४</p>
<p class="Shloka">उद॑ग्ने भारत द्यु॒मदज॑स्रेण॒ दवि॑द्युतत्।</p>
<p class="Shloka">शोचा॒ वि भा॑ह्यजर॥ ६<span class="rvts2">.</span>०१६<span class="rvts2">.</span>४५</p>
<p class="Shloka">वी॒ती यो दे॒वं मर्तो॑ दुव॒स्येद॒ग्निमी॑ळीताध्व॒रे ह॒विष्मा॑न्।</p>
<p class="Shloka">होता॑रं सत्य॒यजं॒ रोद॑स्योरुत्ता॒नह॑स्तो॒ नम॒सा वि॑वासेत्॥ ६<span class="rvts2">.</span>०१६<span class="rvts2">.</span>४६</p>
<p class="Shloka">आ ते॑ अग्न ऋ॒चा ह॒विर्हृ॒दा त॒ष्टं भ॑रामसि।</p>
<p class="Shloka">ते ते॑ भवन्तू॒क्षण॑ ऋष॒भासो॑ व॒शा उ॒त॥ ६<span class="rvts2">.</span>०१६<span class="rvts2">.</span>४७</p>
<p class="Shloka">अ॒ग्निं दे॒वासो॑ अग्रि॒यमि॒न्धते॑ वृत्र॒हन्त॑मम्।</p>
<p class="Shloka">येना॒ वसू॒न्याभृ॑ता तृ॒ळ्हा रक्षां॑सि वा॒जिना॑॥ ६<span class="rvts2">.</span>०१६<span class="rvts2">.</span>४८</p>
<p class="Sub-Heading">सूक्त</p>
<p class="Shloka">पिबा॒ सोम॑म॒भि यमु॑ग्र॒ तर्द॑ ऊ॒र्वं गव्यं॒ महि॑ गृणा॒न इ॑न्द्र।</p>
<p class="Shloka">वि यो धृ॑ष्णो॒ वधि॑षो वज्रहस्त॒ विश्वा॑ वृ॒त्रम॑मि॒त्रिया॒ शवो॑भिः॥ ६<span class="rvts2">.</span>०१७<span class="rvts2">.</span>०१</p>
<p class="Shloka">स ईं॑ पाहि॒ य ऋ॑जी॒षी तरु॑त्रो॒ यः शिप्र॑वान्वृष॒भो यो म॑ती॒नाम्।</p>
<p class="Shloka">यो गो॑त्र॒भिद्व॑ज्र॒भृद्यो ह॑रि॒ष्ठाः स इ॑न्द्र चि॒त्राँ अ॒भि तृ॑न्धि॒ वाजा॑न्॥ ६<span class="rvts2">.</span>०१७<span class="rvts2">.</span>०२</p>
<p class="Shloka">ए॒वा पा॑हि प्र॒त्नथा॒ मन्द॑तु त्वा श्रु॒धि ब्रह्म॑ वावृ॒धस्वो॒त गी॒र्भिः।</p>
<p class="Shloka">आ॒विः सूर्यं॑ कृणु॒हि पी॑पि॒हीषो॑ ज॒हि शत्रूँ॑र॒भि गा इ॑न्द्र तृन्धि॥ ६<span class="rvts2">.</span>०१७<span class="rvts2">.</span>०३</p>
<p class="Shloka">ते त्वा॒ मदा॑ बृ॒हदि॑न्द्र स्वधाव इ॒मे पी॒ता उ॑क्षयन्त द्यु॒मन्त॑म्।</p>
<p class="Shloka">म॒हामनू॑नं त॒वसं॒ विभू॑तिं मत्स॒रासो॑ जर्हृषन्त प्र॒साह॑म्॥ ६<span class="rvts2">.</span>०१७<span class="rvts2">.</span>०४</p>
<p class="Shloka">येभि॒ सूर्य॑मु॒षसं॑ मन्दसा॒नोऽवा॑स॒योऽप॑ दृ॒ळ्हानि॒ दर्द्र॑त्।</p>
<p class="Shloka">म॒हामद्रिं॒ परि॒ गा इ॑न्द्र॒ सन्तं॑ नु॒त्था अच्यु॑तं॒ सद॑स॒स्परि॒ स्वात्॥ ६<span class="rvts2">.</span>०१७<span class="rvts2">.</span>०५</p>
<p class="Shloka">तव॒ क्रत्वा॒ तव॒ तद्दं॒सना॑भिरा॒मासु॑ प॒क्वं शच्या॒ नि दी॑धः।</p>
<p class="Shloka">और्णो॒र्दुर॑ उ॒स्रिया॑भ्यो॒ वि दृ॒ळ्होदू॒र्वाद्गा अ॑सृजो॒ अङ्गि॑रस्वान्॥ ६<span class="rvts2">.</span>०१७<span class="rvts2">.</span>०६</p>
<p class="Shloka">प॒प्राथ॒ क्षां महि॒ दंसो॒ व्यु१र्वीमुप॒ द्यामृ॒ष्वो बृ॒हदि॑न्द्र स्तभायः।</p>
<p class="Shloka">अधा॑रयो॒ रोद॑सी दे॒वपु॑त्रे प्र॒त्ने मा॒तरा॑ य॒ह्वी ऋ॒तस्य॑॥ ६<span class="rvts2">.</span>०१७<span class="rvts2">.</span>०७</p>
<p class="Shloka">अध॑ त्वा॒ विश्वे॑ पु॒र इ॑न्द्र दे॒वा एकं॑ त॒वसं॑ दधिरे॒ भरा॑य।</p>
<p class="Shloka">अदे॑वो॒ यद॒भ्यौहि॑ष्ट दे॒वान्स्व॑र्षाता वृणत॒ इन्द्र॒मत्र॑॥ ६<span class="rvts2">.</span>०१७<span class="rvts2">.</span>०८</p>
<p class="Shloka">अध॒ द्यौश्चि॑त्ते॒ अप॒ सा नु वज्रा॑द्द्वि॒तान॑मद्भि॒यसा॒ स्वस्य॑ म॒न्योः।</p>
<p class="Shloka">अहिं॒ यदिन्द्रो॑ अ॒भ्योह॑सानं॒ नि चि॑द्वि॒श्वायु॑ श॒यथे॑ ज॒घान॑॥ ६<span class="rvts2">.</span>०१७<span class="rvts2">.</span>०९</p>
<p class="Shloka">अध॒ त्वष्टा॑ ते म॒ह उ॑ग्र॒ वज्रं॑ स॒हस्र॑भृष्टिं ववृतच्छ॒ताश्रि॑म्।</p>
<p class="Shloka">निका॑मम॒रम॑णसं॒ येन॒ नव॑न्त॒महिं॒ सं पि॑णगृजीषिन्॥ ६<span class="rvts2">.</span>०१७<span class="rvts2">.</span>१०</p>
<p class="Shloka">वर्धा॒न्यं विश्वे॑ म॒रुत॑ स॒जोषा॒ पच॑च्छ॒तं म॑हि॒षाँ इ॑न्द्र॒ तुभ्य॑म्।</p>
<p class="Shloka">पू॒षा विष्णु॒स्त्रीणि॒ सरां॑सि धावन्वृत्र॒हणं॑ मदि॒रमं॒शुम॑स्मै॥ ६<span class="rvts2">.</span>०१७<span class="rvts2">.</span>११</p>
<p class="Shloka">आ क्षोदो॒ महि॑ वृ॒तं न॒दीनां॒ परि॑ष्ठितमसृज ऊ॒र्मिम॒पाम्।</p>
<p class="Shloka">तासा॒मनु॑ प्र॒वत॑ इन्द्र॒ पन्थां॒ प्रार्द॑यो॒ नीची॑र॒पस॑ समु॒द्रम्॥ ६<span class="rvts2">.</span>०१७<span class="rvts2">.</span>१२</p>
<p class="Shloka">ए॒वा ता विश्वा॑ चकृ॒वांस॒मिन्द्रं॑ म॒हामु॒ग्रम॑जु॒र्यं स॑हो॒दाम्।</p>
<p class="Shloka">सु॒वीरं॑ त्वा स्वायु॒धं सु॒वज्र॒मा ब्रह्म॒ नव्य॒मव॑से ववृत्यात्॥ ६<span class="rvts2">.</span>०१७<span class="rvts2">.</span>१३</p>
<p class="Shloka">स नो॒ वाजा॑य॒ श्रव॑स इ॒षे च॑ रा॒ये धे॑हि द्यु॒मत॑ इन्द्र॒ विप्रा॑न्।</p>
<p class="Shloka">भ॒रद्वा॑जे नृ॒वत॑ इन्द्र सू॒रीन्दि॒वि च॑ स्मैधि॒ पार्ये॑ न इन्द्र॥ ६<span class="rvts2">.</span>०१७<span class="rvts2">.</span>१४</p>
<p class="Shloka">अ॒या वाजं॑ दे॒वहि॑तं सनेम॒ मदे॑म श॒तहि॑माः सु॒वीरा॑॥ ६<span class="rvts2">.</span>०१७<span class="rvts2">.</span>१५</p>
<p class="Sub-Heading">सूक्त</p>
<p class="Shloka">तमु॑ ष्टुहि॒ यो अ॒भिभू॑त्योजा व॒न्वन्नवा॑तः पुरुहू॒त इन्द्र॑।</p>
<p class="Shloka">अषा॑ळ्हमु॒ग्रं सह॑मानमा॒भिर्गी॒र्भिर्व॑र्ध वृष॒भं च॑र्षणी॒नाम्॥ ६<span class="rvts2">.</span>०१८<span class="rvts2">.</span>०१</p>
<p class="Shloka">स यु॒ध्मः सत्वा॑ खज॒कृत्स॒मद्वा॑ तुविम्र॒क्षो न॑दनु॒माँ ऋ॑जी॒षी।</p>
<p class="Shloka">बृ॒हद्रे॑णु॒श्च्यव॑नो॒ मानु॑षीणा॒मेक॑ कृष्टी॒नाम॑भवत्स॒हावा॑॥ ६<span class="rvts2">.</span>०१८<span class="rvts2">.</span>०२</p>
<p class="Shloka">त्वं ह॒ नु त्यद॑दमायो॒ दस्यूँ॒रेक॑ कृ॒ष्टीर॑वनो॒रार्या॑य।</p>
<p class="Shloka">अस्ति॑ स्वि॒न्नु वी॒र्यं१ तत्त॑ इन्द्र॒ न स्वि॑दस्ति॒ तदृ॑तु॒था वि वो॑चः॥ ६<span class="rvts2">.</span>०१८<span class="rvts2">.</span>०३</p>
<p class="Shloka">सदिद्धि ते॑ तुविजा॒तस्य॒ मन्ये॒ सह॑ सहिष्ठ तुर॒तस्तु॒रस्य॑।</p>
<p class="Shloka">उ॒ग्रमु॒ग्रस्य॑ त॒वस॒स्तवी॒योऽर॑ध्रस्य रध्र॒तुरो॑ बभूव॥ ६<span class="rvts2">.</span>०१८<span class="rvts2">.</span>०४</p>
<p class="Shloka">तन्न॑ प्र॒त्नं स॒ख्यम॑स्तु यु॒ष्मे इ॒त्था वद॑द्भिर्व॒लमङ्गि॑रोभिः।</p>
<p class="Shloka">हन्न॑च्युतच्युद्दस्मे॒षय॑न्तमृ॒णोः पुरो॒ वि दुरो॑ अस्य॒ विश्वा॑॥ ६<span class="rvts2">.</span>०१८<span class="rvts2">.</span>०५</p>
<p class="Shloka">स हि धी॒भिर्हव्यो॒ अस्त्यु॒ग्र ई॑शान॒कृन्म॑ह॒ति वृ॑त्र॒तूर्ये॑।</p>
<p class="Shloka">स तो॒कसा॑ता॒ तन॑ये॒ स व॒ज्री वि॑तन्त॒साय्यो॑ अभवत्स॒मत्सु॑॥ ६<span class="rvts2">.</span>०१८<span class="rvts2">.</span>०६</p>
<p class="Shloka">स म॒ज्मना॒ जनि॑म॒ मानु॑षाणा॒मम॑र्त्येन॒ नाम्नाति॒ प्र स॑र्स्रे।</p>
<p class="Shloka">स द्यु॒म्नेन॒ स शव॑सो॒त रा॒या स वी॒र्ये॑ण॒ नृत॑म॒ समो॑काः॥ ६<span class="rvts2">.</span>०१८<span class="rvts2">.</span>०७</p>
<p class="Shloka">स यो न मु॒हे न मिथू॒ जनो॒ भूत्सु॒मन्तु॑नामा॒ चुमु॑रिं॒ धुनिं॑ च।</p>
<p class="Shloka">वृ॒णक्पिप्रुं॒ शम्ब॑रं॒ शुष्ण॒मिन्द्र॑ पु॒रां च्यौ॒त्नाय॑ श॒यथा॑य॒ नू चि॑त्॥ ६<span class="rvts2">.</span>०१८<span class="rvts2">.</span>०८</p>
<p class="Shloka">उ॒दाव॑ता॒ त्वक्ष॑सा॒ पन्य॑सा च वृत्र॒हत्या॑य॒ रथ॑मिन्द्र तिष्ठ।</p>
<p class="Shloka">धि॒ष्व वज्रं॒ हस्त॒ आ द॑क्षिण॒त्राभि प्र म॑न्द पुरुदत्र मा॒याः॥ ६<span class="rvts2">.</span>०१८<span class="rvts2">.</span>०९</p>
<p class="Shloka">अ॒ग्निर्न शुष्कं॒ वन॑मिन्द्र हे॒ती रक्षो॒ नि ध॑क्ष्य॒शनि॒र्न भी॒मा।</p>
<p class="Shloka">ग॒म्भी॒रय॑ ऋ॒ष्वया॒ यो रु॒रोजाध्वा॑नयद्दुरि॒ता द॒म्भय॑च्च॥ ६<span class="rvts2">.</span>०१८<span class="rvts2">.</span>१०</p>
<p class="Shloka">आ स॒हस्रं॑ प॒थिभि॑रिन्द्र रा॒या तुवि॑द्युम्न तुवि॒वाजे॑भिर॒र्वाक्।</p>
<p class="Shloka">या॒हि सू॑नो सहसो॒ यस्य॒ नू चि॒ददे॑व॒ ईशे॑ पुरुहूत॒ योतो॑॥ ६<span class="rvts2">.</span>०१८<span class="rvts2">.</span>११</p>
<p class="Shloka">प्र तु॑विद्यु॒म्नस्य॒ स्थवि॑रस्य॒ घृष्वे॑र्दि॒वो र॑रप्शे महि॒मा पृ॑थि॒व्याः।</p>
<p class="Shloka">नास्य॒ शत्रु॒र्न प्र॑ति॒मान॑मस्ति॒ न प्र॑ति॒ष्ठिः पु॑रुमा॒यस्य॒ सह्यो॑॥ ६<span class="rvts2">.</span>०१८<span class="rvts2">.</span>१२</p>
<p class="Shloka">प्र तत्ते॑ अ॒द्या कर॑णं कृ॒तं भू॒त्कुत्सं॒ यदा॒युम॑तिथि॒ग्वम॑स्मै।</p>
<p class="Shloka">पु॒रू स॒हस्रा॒ नि शि॑शा अ॒भि क्षामुत्तूर्व॑याणं धृष॒ता नि॑नेथ॥ ६<span class="rvts2">.</span>०१८<span class="rvts2">.</span>१३</p>
<p class="Shloka">अनु॒ त्वाहि॑घ्ने॒ अध॑ देव दे॒वा मद॒न्विश्वे॑ क॒वित॑मं कवी॒नाम्।</p>
<p class="Shloka">करो॒ यत्र॒ वरि॑वो बाधि॒ताय॑ दि॒वे जना॑य त॒न्वे॑ गृणा॒नः॥ ६<span class="rvts2">.</span>०१८<span class="rvts2">.</span>१४</p>
<p class="Shloka">अनु॒ द्यावा॑पृथि॒वी तत्त॒ ओजोऽम॑र्त्या जिहत इन्द्र दे॒वाः।</p>
<p class="Shloka">कृ॒ष्वा कृ॑त्नो॒ अकृ॑तं॒ यत्ते॒ अस्त्यु॒क्थं नवी॑यो जनयस्व य॒ज्ञैः॥ ६<span class="rvts2">.</span>०१८<span class="rvts2">.</span>१५</p>
<p class="Sub-Heading">सूक्त</p>
<p class="Shloka">म॒हाँ इन्द्रो॑ नृ॒वदा च॑र्षणि॒प्रा उ॒त द्वि॒बर्हा॑ अमि॒नः सहो॑भिः।</p>
<p class="Shloka">अ॒स्म॒द्र्य॑ग्वावृधे वी॒र्या॑यो॒रुः पृ॒थुः सुकृ॑तः क॒र्तृभि॑र्भूत्॥ ६<span class="rvts2">.</span>०१९<span class="rvts2">.</span>०१</p>
<p class="Shloka">इन्द्र॑मे॒व धि॒षणा॑ सा॒तये॑ धाद्बृ॒हन्त॑मृ॒ष्वम॒जरं॒ युवा॑नम्।</p>
<p class="Shloka">अषा॑ळ्हेन॒ शव॑सा शूशु॒वांसं॑ स॒द्यश्चि॒द्यो वा॑वृ॒धे असा॑मि॥ ६<span class="rvts2">.</span>०१९<span class="rvts2">.</span>०२</p>
<p class="Shloka">पृ॒थू क॒रस्ना॑ बहु॒ला गभ॑स्ती अस्म॒द्र्य१क्सं मि॑मीहि॒ श्रवां॑सि।</p>
<p class="Shloka">यू॒थेव॑ प॒श्वः प॑शु॒पा दमू॑ना अ॒स्माँ इ॑न्द्रा॒भ्या व॑वृत्स्वा॒जौ॥ ६<span class="rvts2">.</span>०१९<span class="rvts2">.</span>०३</p>
<p class="Shloka">तं व॒ इन्द्रं॑ च॒तिन॑मस्य शा॒कैरि॒ह नू॒नं वा॑ज॒यन्तो॑ हुवेम।</p>
<p class="Shloka">यथा॑ चि॒त्पूर्वे॑ जरि॒तार॑ आ॒सुरने॑द्या अनव॒द्या अरि॑ष्टाः॥ ६<span class="rvts2">.</span>०१९<span class="rvts2">.</span>०४</p>
<p class="Shloka">धृ॒तव्र॑तो धन॒दाः सोम॑वृद्ध॒ स हि वा॒मस्य॒ वसु॑नः पुरु॒क्षुः।</p>
<p class="Shloka">सं ज॑ग्मिरे प॒थ्या॒३ रायो॑ अस्मिन्समु॒द्रे न सिन्ध॑वो॒ याद॑मानाः॥ ६<span class="rvts2">.</span>०१९<span class="rvts2">.</span>०५</p>
<p class="Shloka">शवि॑ष्ठं न॒ आ भ॑र शूर॒ शव॒ ओजि॑ष्ठ॒मोजो॑ अभिभूत उ॒ग्रम्।</p>
<p class="Shloka">विश्वा॑ द्यु॒म्ना वृष्ण्या॒ मानु॑षाणाम॒स्मभ्यं॑ दा हरिवो माद॒यध्यै॑॥ ६<span class="rvts2">.</span>०१९<span class="rvts2">.</span>०६</p>
<p class="Shloka">यस्ते॒ मद॑ पृतना॒षाळमृ॑ध्र॒ इन्द्र॒ तं न॒ आ भ॑र शूशु॒वांस॑म्।</p>
<p class="Shloka">येन॑ तो॒कस्य॒ तन॑यस्य सा॒तौ मं॑सी॒महि॑ जिगी॒वांस॒स्त्वोता॑॥ ६<span class="rvts2">.</span>०१९<span class="rvts2">.</span>०७</p>
<p class="Shloka">आ नो॑ भर॒ वृष॑णं॒ शुष्म॑मिन्द्र धन॒स्पृतं॑ शूशु॒वांसं॑ सु॒दक्ष॑म्।</p>
<p class="Shloka">येन॒ वंसा॑म॒ पृत॑नासु॒ शत्रू॒न्तवो॒तिभि॑रु॒त जा॒मीँरजा॑मीन्॥ ६<span class="rvts2">.</span>०१९<span class="rvts2">.</span>०८</p>
<p class="Shloka">आ ते॒ शुष्मो॑ वृष॒भ ए॑तु प॒श्चादोत्त॒राद॑ध॒रादा पु॒रस्ता॑त्।</p>
<p class="Shloka">आ वि॒श्वतो॑ अ॒भि समे॑त्व॒र्वाङिन्द्र॑ द्यु॒म्नं स्व॑र्वद्धेह्य॒स्मे॥ ६<span class="rvts2">.</span>०१९<span class="rvts2">.</span>०९</p>
<p class="Shloka">नृ॒वत्त॑ इन्द्र॒ नृत॑माभिरू॒ती वं॑सी॒महि॑ वा॒मं श्रोम॑तेभिः।</p>
<p class="Shloka">ईक्षे॒ हि वस्व॑ उ॒भय॑स्य राज॒न्धा रत्नं॒ महि॑ स्थू॒रं बृ॒हन्त॑म्॥ ६<span class="rvts2">.</span>०१९<span class="rvts2">.</span>१०</p>
<p class="Shloka">म॒रुत्व॑न्तं वृष॒भं वा॑वृधा॒नमक॑वारिं दि॒व्यं शा॒समिन्द्र॑म्।</p>
<p class="Shloka">वि॒श्वा॒साह॒मव॑से॒ नूत॑नायो॒ग्रं स॑हो॒दामि॒ह तं हु॑वेम॥ ६<span class="rvts2">.</span>०१९<span class="rvts2">.</span>११</p>
<p class="Shloka">जनं॑ वज्रि॒न्महि॑ चि॒न्मन्य॑मानमे॒भ्यो नृभ्यो॑ रन्धया॒ येष्वस्मि॑।</p>
<p class="Shloka">अधा॒ हि त्वा॑ पृथि॒व्यां शूर॑सातौ॒ हवा॑महे॒ तन॑ये॒ गोष्व॒प्सु॥ ६<span class="rvts2">.</span>०१९<span class="rvts2">.</span>१२</p>
<p class="Shloka">व॒यं त॑ ए॒भिः पु॑रुहूत स॒ख्यैः शत्रो॑शत्रो॒रुत्त॑र॒ इत्स्या॑म।</p>
<p class="Shloka">घ्नन्तो॑ वृ॒त्राण्यु॒भया॑नि शूर रा॒या म॑देम बृह॒ता त्वोता॑॥ ६<span class="rvts2">.</span>०१९<span class="rvts2">.</span>१३</p>
<p class="Sub-Heading">सूक्त</p>
<p class="Shloka">द्यौर्न य इ॑न्द्रा॒भि भूमा॒र्यस्त॒स्थौ र॒यिः शव॑सा पृ॒त्सु जना॑न्।</p>
<p class="Shloka">तं न॑ स॒हस्र॑भरमुर्वरा॒सां द॒द्धि सू॑नो सहसो वृत्र॒तुर॑म्॥ ६<span class="rvts2">.</span>०२०<span class="rvts2">.</span>०१</p>
<p class="Shloka">दि॒वो न तुभ्य॒मन्वि॑न्द्र स॒त्रासु॒र्यं॑ दे॒वेभि॑र्धायि॒ विश्व॑म्।</p>
<p class="Shloka">अहिं॒ यद्वृ॒त्रम॒पो व॑व्रि॒वांसं॒ हन्नृ॑जीषि॒न्विष्णु॑ना सचा॒नः॥ ६<span class="rvts2">.</span>०२०<span class="rvts2">.</span>०२</p>
<p class="Shloka">तूर्व॒न्नोजी॑यान्त॒वस॒स्तवी॑यान्कृ॒तब्र॒ह्मेन्द्रो॑ वृ॒द्धम॑हाः।</p>
<p class="Shloka">राजा॑भव॒न्मधु॑नः सो॒म्यस्य॒ विश्वा॑सां॒ यत्पु॒रां द॒र्त्नुमाव॑त्॥ ६<span class="rvts2">.</span>०२०<span class="rvts2">.</span>०३</p>
<p class="Shloka">श॒तैर॑पद्रन्प॒णय॑ इ॒न्द्रात्र॒ दशो॑णये क॒वये॒ऽर्कसा॑तौ।</p>
<p class="Shloka">व॒धैः शुष्ण॑स्या॒शुष॑स्य मा॒याः पि॒त्वो नारि॑रेची॒त्किं च॒न प्र॥ ६<span class="rvts2">.</span>०२०<span class="rvts2">.</span>०४</p>
<p class="Shloka">म॒हो द्रु॒हो अप॑ वि॒श्वायु॑ धायि॒ वज्र॑स्य॒ यत्पत॑ने॒ पादि॒ शुष्ण॑।</p>
<p class="Shloka">उ॒रु ष स॒रथं॒ सार॑थये क॒रिन्द्र॒ कुत्सा॑य॒ सूर्य॑स्य सा॒तौ॥ ६<span class="rvts2">.</span>०२०<span class="rvts2">.</span>०५</p>
<p class="Shloka">प्र श्ये॒नो न म॑दि॒रमं॒शुम॑स्मै॒ शिरो॑ दा॒सस्य॒ नमु॑चेर्मथा॒यन्।</p>
<p class="Shloka">प्राव॒न्नमीं॑ सा॒प्यं स॒सन्तं॑ पृ॒णग्रा॒या समि॒षा सं स्व॒स्ति॥ ६<span class="rvts2">.</span>०२०<span class="rvts2">.</span>०६</p>
<p class="Shloka">वि पिप्रो॒रहि॑मायस्य दृ॒ळ्हाः पुरो॑ वज्रि॒ञ्छव॑सा॒ न द॑र्दः।</p>
<p class="Shloka">सुदा॑म॒न्तद्रेक्णो॑ अप्रमृ॒ष्यमृ॒जिश्व॑ने दा॒त्रं दा॒शुषे॑ दाः॥ ६<span class="rvts2">.</span>०२०<span class="rvts2">.</span>०७</p>
<p class="Shloka">स वे॑त॒सुं दश॑मायं॒ दशो॑णिं॒ तूतु॑जि॒मिन्द्र॑ स्वभि॒ष्टिसु॑म्नः।</p>
<p class="Shloka">आ तुग्रं॒ शश्व॒दिभं॒ द्योत॑नाय मा॒तुर्न सी॒मुप॑ सृजा इ॒यध्यै॑॥ ६<span class="rvts2">.</span>०२०<span class="rvts2">.</span>०८</p>
<p class="Shloka">स ईं॒ स्पृधो॑ वनते॒ अप्र॑तीतो॒ बिभ्र॒द्वज्रं॑ वृत्र॒हणं॒ गभ॑स्तौ।</p>
<p class="Shloka">तिष्ठ॒द्धरी॒ अध्यस्ते॑व॒ गर्ते॑ वचो॒युजा॑ वहत॒ इन्द्र॑मृ॒ष्वम्॥ ६<span class="rvts2">.</span>०२०<span class="rvts2">.</span>०९</p>
<p class="Shloka">स॒नेम॒ तेऽव॑सा॒ नव्य॑ इन्द्र॒ प्र पू॒रव॑ स्तवन्त ए॒ना य॒ज्ञैः।</p>
<p class="Shloka">स॒प्त यत्पुर॒ शर्म॒ शार॑दी॒र्दर्द्धन्दासी॑ पुरु॒कुत्सा॑य॒ शिक्ष॑न्॥ ६<span class="rvts2">.</span>०२०<span class="rvts2">.</span>१०</p>
<p class="Shloka">त्वं वृ॒ध इ॑न्द्र पू॒र्व्यो भू॑र्वरिव॒स्यन्नु॒शने॑ का॒व्याय॑।</p>
<p class="Shloka">परा॒ नव॑वास्त्वमनु॒देयं॑ म॒हे पि॒त्रे द॑दाथ॒ स्वं नपा॑तम्॥ ६<span class="rvts2">.</span>०२०<span class="rvts2">.</span>११</p>
<p class="Shloka">त्वं धुनि॑रिन्द्र॒ धुनि॑मतीरृ॒णोर॒पः सी॒रा न स्रव॑न्तीः।</p>
<p class="Shloka">प्र यत्स॑मु॒द्रमति॑ शूर॒ पर्षि॑ पा॒रया॑ तु॒र्वशं॒ यदुं॑ स्व॒स्ति॥ ६<span class="rvts2">.</span>०२०<span class="rvts2">.</span>१२</p>
<p class="Shloka">तव॑ ह॒ त्यदि॑न्द्र॒ विश्व॑मा॒जौ स॒स्तो धुनी॒चुमु॑री॒ या ह॒ सिष्व॑प्।</p>
<p class="Shloka">दी॒दय॒दित्तुभ्यं॒ सोमे॑भिः सु॒न्वन्द॒भीति॑रि॒ध्मभृ॑तिः प॒क्थ्य१र्कैः॥ ६<span class="rvts2">.</span>०२०<span class="rvts2">.</span>१३</p>
<p class="Sub-Heading">सूक्त</p>
<p class="Shloka">इ॒मा उ॑ त्वा पुरु॒तम॑स्य का॒रोर्हव्यं॑ वीर॒ हव्या॑ हवन्ते।</p>
<p class="Shloka">धियो॑ रथे॒ष्ठाम॒जरं॒ नवी॑यो र॒यिर्विभू॑तिरीयते वच॒स्या॥ ६<span class="rvts2">.</span>०२१<span class="rvts2">.</span>०१</p>
<p class="Shloka">तमु॑ स्तुष॒ इन्द्रं॒ यो विदा॑नो॒ गिर्वा॑हसं गी॒र्भिर्य॒ज्ञवृ॑द्धम्।</p>
<p class="Shloka">यस्य॒ दिव॒मति॑ म॒ह्ना पृ॑थि॒व्याः पु॑रुमा॒यस्य॑ रिरि॒चे म॑हि॒त्वम्॥ ६<span class="rvts2">.</span>०२१<span class="rvts2">.</span>०२</p>
<p class="Shloka">स इत्तमो॑ऽवयु॒नं त॑त॒न्वत्सूर्ये॑ण व॒युन॑वच्चकार।</p>
<p class="Shloka">क॒दा ते॒ मर्ता॑ अ॒मृत॑स्य॒ धामेय॑क्षन्तो॒ न मि॑नन्ति स्वधावः॥ ६<span class="rvts2">.</span>०२१<span class="rvts2">.</span>०३</p>
<p class="Shloka">यस्ता च॒कार॒ स कुह॑ स्वि॒दिन्द्र॒ कमा जनं॑ चरति॒ कासु॑ वि॒क्षु।</p>
<p class="Shloka">कस्ते॑ य॒ज्ञो मन॑से॒ शं वरा॑य॒ को अ॒र्क इ॑न्द्र कत॒मः स होता॑॥ ६<span class="rvts2">.</span>०२१<span class="rvts2">.</span>०४</p>
<p class="Shloka">इ॒दा हि ते॒ वेवि॑षतः पुरा॒जाः प्र॒त्नास॑ आ॒सुः पु॑रुकृ॒त्सखा॑यः।</p>
<p class="Shloka">ये म॑ध्य॒मास॑ उ॒त नूत॑नास उ॒ताव॒मस्य॑ पुरुहूत बोधि॥ ६<span class="rvts2">.</span>०२१<span class="rvts2">.</span>०५</p>
<p class="Shloka">तं पृ॒च्छन्तोऽव॑रास॒ परा॑णि प्र॒त्ना त॑ इन्द्र॒ श्रुत्यानु॑ येमुः।</p>
<p class="Shloka">अर्चा॑मसि वीर ब्रह्मवाहो॒ यादे॒व वि॒द्म तात्त्वा॑ म॒हान्त॑म्॥ ६<span class="rvts2">.</span>०२१<span class="rvts2">.</span>०६</p>
<p class="Shloka">अ॒भि त्वा॒ पाजो॑ र॒क्षसो॒ वि त॑स्थे॒ महि॑ जज्ञा॒नम॒भि तत्सु ति॑ष्ठ।</p>
<p class="Shloka">तव॑ प्र॒त्नेन॒ युज्ये॑न॒ सख्या॒ वज्रे॑ण धृष्णो॒ अप॒ ता नु॑दस्व॥ ६<span class="rvts2">.</span>०२१<span class="rvts2">.</span>०७</p>
<p class="Shloka">स तु श्रु॑धीन्द्र॒ नूत॑नस्य ब्रह्मण्य॒तो वी॑र कारुधायः।</p>
<p class="Shloka">त्वं ह्या॒३पिः प्र॒दिवि॑ पितॄ॒णां शश्व॑द्ब॒भूथ॑ सु॒हव॒ एष्टौ॑॥ ६<span class="rvts2">.</span>०२१<span class="rvts2">.</span>०८</p>
<p class="Shloka">प्रोतये॒ वरु॑णं मि॒त्रमिन्द्रं॑ म॒रुत॑ कृ॒ष्वाव॑से नो अ॒द्य।</p>
<p class="Shloka">प्र पू॒षणं॒ विष्णु॑म॒ग्निं पुरं॑धिं सवि॒तार॒मोष॑धी॒ पर्व॑ताँश्च॥ ६<span class="rvts2">.</span>०२१<span class="rvts2">.</span>०९</p>
<p class="Shloka">इ॒म उ॑ त्वा पुरुशाक प्रयज्यो जरि॒तारो॑ अ॒भ्य॑र्चन्त्य॒र्कैः।</p>
<p class="Shloka">श्रु॒धी हव॒मा हु॑व॒तो हु॑वा॒नो न त्वावाँ॑ अ॒न्यो अ॑मृत॒ त्वद॑स्ति॥ ६<span class="rvts2">.</span>०२१<span class="rvts2">.</span>१०</p>
<p class="Shloka">नू म॒ आ वाच॒मुप॑ याहि वि॒द्वान्विश्वे॑भिः सूनो सहसो॒ यज॑त्रैः।</p>
<p class="Shloka">ये अ॑ग्निजि॒ह्वा ऋ॑त॒साप॑ आ॒सुर्ये मनुं॑ च॒क्रुरुप॑रं॒ दसा॑य॥ ६<span class="rvts2">.</span>०२१<span class="rvts2">.</span>११</p>
<p class="Shloka">स नो॑ बोधि पुरए॒ता सु॒गेषू॒त दु॒र्गेषु॑ पथि॒कृद्विदा॑नः।</p>
<p class="Shloka">ये अश्र॑मास उ॒रवो॒ वहि॑ष्ठा॒स्तेभि॑र्न इन्द्रा॒भि व॑क्षि॒ वाज॑म्॥ ६<span class="rvts2">.</span>०२१<span class="rvts2">.</span>१२</p>
<p class="Sub-Heading">सूक्त</p>
<p class="Shloka">य एक॒ इद्धव्य॑श्चर्षणी॒नामिन्द्रं॒ तं गी॒र्भिर॒भ्य॑र्च आ॒भिः।</p>
<p class="Shloka">यः पत्य॑ते वृष॒भो वृष्ण्या॑वान्स॒त्यः सत्वा॑ पुरुमा॒यः सह॑स्वान्॥ ६<span class="rvts2">.</span>०२२<span class="rvts2">.</span>०१</p>
<p class="Shloka">तमु॑ न॒ पूर्वे॑ पि॒तरो॒ नव॑ग्वाः स॒प्त विप्रा॑सो अ॒भि वा॒जय॑न्तः।</p>
<p class="Shloka">न॒क्ष॒द्दा॒भं ततु॑रिं पर्वते॒ष्ठामद्रो॑घवाचं म॒तिभि॒ शवि॑ष्ठम्॥ ६<span class="rvts2">.</span>०२२<span class="rvts2">.</span>०२</p>
<p class="Shloka">तमी॑मह॒ इन्द्र॑मस्य रा॒यः पु॑रु॒वीर॑स्य नृ॒वत॑ पुरु॒क्षोः।</p>
<p class="Shloka">यो अस्कृ॑धोयुर॒जर॒ स्व॑र्वा॒न्तमा भ॑र हरिवो माद॒यध्यै॑॥ ६<span class="rvts2">.</span>०२२<span class="rvts2">.</span>०३</p>
<p class="Shloka">तन्नो॒ वि वो॑चो॒ यदि॑ ते पु॒रा चि॑ज्जरि॒तार॑ आन॒शुः सु॒म्नमि॑न्द्र।</p>
<p class="Shloka">कस्ते॑ भा॒गः किं वयो॑ दुध्र खिद्व॒ पुरु॑हूत पुरूवसोऽसुर॒घ्नः॥ ६<span class="rvts2">.</span>०२२<span class="rvts2">.</span>०४</p>
<p class="Shloka">तं पृ॒च्छन्ती॒ वज्र॑हस्तं रथे॒ष्ठामिन्द्रं॒ वेपी॒ वक्व॑री॒ यस्य॒ नू गीः।</p>
<p class="Shloka">तु॒वि॒ग्रा॒भं तु॑विकू॒र्मिं र॑भो॒दां गा॒तुमि॑षे॒ नक्ष॑ते॒ तुम्र॒मच्छ॑॥ ६<span class="rvts2">.</span>०२२<span class="rvts2">.</span>०५</p>
<p class="Shloka">अ॒या ह॒ त्यं मा॒यया॑ वावृधा॒नं म॑नो॒जुवा॑ स्वतव॒ पर्व॑तेन।</p>
<p class="Shloka">अच्यु॑ता चिद्वीळि॒ता स्वो॑जो रु॒जो वि दृ॒ळ्हा धृ॑ष॒ता वि॑रप्शिन्॥ ६<span class="rvts2">.</span>०२२<span class="rvts2">.</span>०६</p>
<p class="Shloka">तं वो॑ धि॒या नव्य॑स्या॒ शवि॑ष्ठं प्र॒त्नं प्र॑त्न॒वत्प॑रितंस॒यध्यै॑।</p>
<p class="Shloka">स नो॑ वक्षदनिमा॒नः सु॒वह्मेन्द्रो॒ विश्वा॒न्यति॑ दु॒र्गहा॑णि॥ ६<span class="rvts2">.</span>०२२<span class="rvts2">.</span>०७</p>
<p class="Shloka">आ जना॑य॒ द्रुह्व॑णे॒ पार्थि॑वानि दि॒व्यानि॑ दीपयो॒ऽन्तरि॑क्षा।</p>
<p class="Shloka">तपा॑ वृषन्वि॒श्वत॑ शो॒चिषा॒ तान्ब्र॑ह्म॒द्विषे॑ शोचय॒ क्षाम॒पश्च॑॥ ६<span class="rvts2">.</span>०२२<span class="rvts2">.</span>०८</p>
<p class="Shloka">भुवो॒ जन॑स्य दि॒व्यस्य॒ राजा॒ पार्थि॑वस्य॒ जग॑तस्त्वेषसंदृक्।</p>
<p class="Shloka">धि॒ष्व वज्रं॒ दक्षि॑ण इन्द्र॒ हस्ते॒ विश्वा॑ अजुर्य दयसे॒ वि मा॒याः॥ ६<span class="rvts2">.</span>०२२<span class="rvts2">.</span>०९</p>
<p class="Shloka">आ सं॒यत॑मिन्द्र णः स्व॒स्तिं श॑त्रु॒तूर्या॑य बृह॒तीममृ॑ध्राम्।</p>
<p class="Shloka">यया॒ दासा॒न्यार्या॑णि वृ॒त्रा करो॑ वज्रिन्सु॒तुका॒ नाहु॑षाणि॥ ६<span class="rvts2">.</span>०२२<span class="rvts2">.</span>१०</p>
<p class="Shloka">स नो॑ नि॒युद्भि॑ पुरुहूत वेधो वि॒श्ववा॑राभि॒रा ग॑हि प्रयज्यो।</p>
<p class="Shloka">न या अदे॑वो॒ वर॑ते॒ न दे॒व आभि॑र्याहि॒ तूय॒मा म॑द्र्य॒द्रिक्॥ ६<span class="rvts2">.</span>०२२<span class="rvts2">.</span>११</p>
<p class="Sub-Heading">सूक्त</p>
<p class="Shloka">सु॒त इत्त्वं निमि॑श्ल इन्द्र॒ सोमे॒ स्तोमे॒ ब्रह्म॑णि श॒स्यमा॑न उ॒क्थे।</p>
<p class="Shloka">यद्वा॑ यु॒क्ताभ्यां॑ मघव॒न्हरि॑भ्यां॒ बिभ्र॒द्वज्रं॑ बा॒ह्वोरि॑न्द्र॒ यासि॑॥ ६<span class="rvts2">.</span>०२३<span class="rvts2">.</span>०१</p>
<p class="Shloka">यद्वा॑ दि॒वि पार्ये॒ सुष्वि॑मिन्द्र वृत्र॒हत्येऽव॑सि॒ शूर॑सातौ।</p>
<p class="Shloka">यद्वा॒ दक्ष॑स्य बि॒भ्युषो॒ अबि॑भ्य॒दर॑न्धय॒ शर्ध॑त इन्द्र॒ दस्यू॑न्॥ ६<span class="rvts2">.</span>०२३<span class="rvts2">.</span>०२</p>
<p class="Shloka">पाता॑ सु॒तमिन्द्रो॑ अस्तु॒ सोमं॑ प्रणे॒नीरु॒ग्रो ज॑रि॒तार॑मू॒ती।</p>
<p class="Shloka">कर्ता॑ वी॒राय॒ सुष्व॑य उ लो॒कं दाता॒ वसु॑ स्तुव॒ते की॒रये॑ चित्॥ ६<span class="rvts2">.</span>०२३<span class="rvts2">.</span>०३</p>
<p class="Shloka">गन्तेया॑न्ति॒ सव॑ना॒ हरि॑भ्यां ब॒भ्रिर्वज्रं॑ प॒पिः सोमं॑ द॒दिर्गाः।</p>
<p class="Shloka">कर्ता॑ वी॒रं नर्यं॒ सर्व॑वीरं॒ श्रोता॒ हवं॑ गृण॒तः स्तोम॑वाहाः॥ ६<span class="rvts2">.</span>०२३<span class="rvts2">.</span>०४</p>
<p class="Shloka">अस्मै॑ व॒यं यद्वा॒वान॒ तद्वि॑विष्म॒ इन्द्रा॑य॒ यो न॑ प्र॒दिवो॒ अप॒स्कः।</p>
<p class="Shloka">सु॒ते सोमे॑ स्तु॒मसि॒ शंस॑दु॒क्थेन्द्रा॑य॒ ब्रह्म॒ वर्ध॑नं॒ यथास॑त्॥ ६<span class="rvts2">.</span>०२३<span class="rvts2">.</span>०५</p>
<p class="Shloka">ब्रह्मा॑णि॒ हि च॑कृ॒षे वर्ध॑नानि॒ ताव॑त्त इन्द्र म॒तिभि॑र्विविष्मः।</p>
<p class="Shloka">सु॒ते सोमे॑ सुतपा॒ शंत॑मानि॒ राण्ड्या॑ क्रियास्म॒ वक्ष॑णानि य॒ज्ञैः॥ ६<span class="rvts2">.</span>०२३<span class="rvts2">.</span>०६</p>
<p class="Shloka">स नो॑ बोधि पुरो॒ळाशं॒ ररा॑ण॒ पिबा॒ तु सोमं॒ गोऋ॑जीकमिन्द्र।</p>
<p class="Shloka">एदं ब॒र्हिर्यज॑मानस्य सीदो॒रुं कृ॑धि त्वाय॒त उ॑ लो॒कम्॥ ६<span class="rvts2">.</span>०२३<span class="rvts2">.</span>०७</p>
<p class="Shloka">स म॑न्दस्वा॒ ह्यनु॒ जोष॑मुग्र॒ प्र त्वा॑ य॒ज्ञास॑ इ॒मे अ॑श्नुवन्तु।</p>
<p class="Shloka">प्रेमे हवा॑सः पुरुहू॒तम॒स्मे आ त्वे॒यं धीरव॑स इन्द्र यम्याः॥ ६<span class="rvts2">.</span>०२३<span class="rvts2">.</span>०८</p>
<p class="Shloka">तं व॑ सखाय॒ सं यथा॑ सु॒तेषु॒ सोमे॑भिरीं पृणता भो॒जमिन्द्र॑म्।</p>
<p class="Shloka">कु॒वित्तस्मा॒ अस॑ति नो॒ भरा॑य॒ न सुष्वि॒मिन्द्रोऽव॑से मृधाति॥ ६<span class="rvts2">.</span>०२३<span class="rvts2">.</span>०९</p>
<p class="Shloka">ए॒वेदिन्द्र॑ सु॒ते अ॑स्तावि॒ सोमे॑ भ॒रद्वा॑जेषु॒ क्षय॒दिन्म॒घोन॑।</p>
<p class="Shloka">अस॒द्यथा॑ जरि॒त्र उ॒त सू॒रिरिन्द्रो॑ रा॒यो वि॒श्ववा॑रस्य दा॒ता॥ ६<span class="rvts2">.</span>०२३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">वृषा॒ मद॒ इन्द्रे॒ श्लोक॑ उ॒क्था सचा॒ सोमे॑षु सुत॒पा ऋ॑जी॒षी।</p>
<p class="Shloka">अ॒र्च॒त्र्यो॑ म॒घवा॒ नृभ्य॑ उ॒क्थैर्द्यु॒क्षो राजा॑ गि॒रामक्षि॑तोतिः॥ ६<span class="rvts2">.</span>०२४<span class="rvts2">.</span>०१</p>
<p class="Shloka">ततु॑रिर्वी॒रो नर्यो॒ विचे॑ता॒ श्रोता॒ हवं॑ गृण॒त उ॒र्व्यू॑तिः।</p>
<p class="Shloka">वसु॒ शंसो॑ न॒रां का॒रुधा॑या वा॒जी स्तु॒तो वि॒दथे॑ दाति॒ वाज॑म्॥ ६<span class="rvts2">.</span>०२४<span class="rvts2">.</span>०२</p>
<p class="Shloka">अक्षो॒ न च॒क्र्यो॑ शूर बृ॒हन्प्र ते॑ म॒ह्ना रि॑रिचे॒ रोद॑स्योः।</p>
<p class="Shloka">वृ॒क्षस्य॒ नु ते॑ पुरुहूत व॒या व्यू॒३तयो॑ रुरुहुरिन्द्र पू॒र्वीः॥ ६<span class="rvts2">.</span>०२४<span class="rvts2">.</span>०३</p>
<p class="Shloka">शची॑वतस्ते पुरुशाक॒ शाका॒ गवा॑मिव स्रु॒तय॑ सं॒चर॑णीः।</p>
<p class="Shloka">व॒त्सानां॒ न त॒न्तय॑स्त इन्द्र॒ दाम॑न्वन्तो अदा॒मान॑ सुदामन्॥ ६<span class="rvts2">.</span>०२४<span class="rvts2">.</span>०४</p>
<p class="Shloka">अ॒न्यद॒द्य कर्व॑रम॒न्यदु॒ श्वोऽस॑च्च॒ सन्मुहु॑राच॒क्रिरिन्द्र॑।</p>
<p class="Shloka">मि॒त्रो नो॒ अत्र॒ वरु॑णश्च पू॒षार्यो वश॑स्य पर्ये॒तास्ति॑॥ ६<span class="rvts2">.</span>०२४<span class="rvts2">.</span>०५</p>
<p class="Shloka">वि त्वदापो॒ न पर्व॑तस्य पृ॒ष्ठादु॒क्थेभि॑रिन्द्रानयन्त य॒ज्ञैः।</p>
<p class="Shloka">तं त्वा॒भिः सु॑ष्टु॒तिभि॑र्वा॒जय॑न्त आ॒जिं न ज॑ग्मुर्गिर्वाहो॒ अश्वा॑॥ ६<span class="rvts2">.</span>०२४<span class="rvts2">.</span>०६</p>
<p class="Shloka">न यं जर॑न्ति श॒रदो॒ न मासा॒ न द्याव॒ इन्द्र॑मवक॒र्शय॑न्ति।</p>
<p class="Shloka">वृ॒द्धस्य॑ चिद्वर्धतामस्य त॒नूः स्तोमे॑भिरु॒क्थैश्च॑ श॒स्यमा॑ना॥ ६<span class="rvts2">.</span>०२४<span class="rvts2">.</span>०७</p>
<p class="Shloka">न वी॒ळवे॒ नम॑ते॒ न स्थि॒राय॒ न शर्ध॑ते॒ दस्यु॑जूताय स्त॒वान्।</p>
<p class="Shloka">अज्रा॒ इन्द्र॑स्य गि॒रय॑श्चिदृ॒ष्वा ग॑म्भी॒रे चि॑द्भवति गा॒धम॑स्मै॥ ६<span class="rvts2">.</span>०२४<span class="rvts2">.</span>०८</p>
<p class="Shloka">ग॒म्भी॒रेण॑ न उ॒रुणा॑मत्रि॒न्प्रेषो य॑न्धि सुतपाव॒न्वाजा॑न्।</p>
<p class="Shloka">स्था ऊ॒ षु ऊ॒र्ध्व ऊ॒ती अरि॑षण्यन्न॒क्तोर्व्यु॑ष्टौ॒ परि॑तक्म्यायाम्॥ ६<span class="rvts2">.</span>०२४<span class="rvts2">.</span>०९</p>
<p class="Shloka">सच॑स्व ना॒यमव॑से अ॒भीक॑ इ॒तो वा॒ तमि॑न्द्र पाहि रि॒षः।</p>
<p class="Shloka">अ॒मा चै॑न॒मर॑ण्ये पाहि रि॒षो मदे॑म श॒तहि॑माः सु॒वीरा॑॥ ६<span class="rvts2">.</span>०२४<span class="rvts2">.</span>१०</p>
<p class="Sub-Heading">सूक्त</p>
<p class="Shloka">या त॑ ऊ॒तिर॑व॒मा या प॑र॒मा या म॑ध्य॒मेन्द्र॑ शुष्मि॒न्नस्ति॑।</p>
<p class="Shloka">ताभि॑रू॒ षु वृ॑त्र॒हत्ये॑ऽवीर्न ए॒भिश्च॒ वाजै॑र्म॒हान्न॑ उग्र॥ ६<span class="rvts2">.</span>०२५<span class="rvts2">.</span>०१</p>
<p class="Shloka">आभि॒ स्पृधो॑ मिथ॒तीररि॑षण्यन्न॒मित्र॑स्य व्यथया म॒न्युमि॑न्द्र।</p>
<p class="Shloka">आभि॒र्विश्वा॑ अभि॒युजो॒ विषू॑ची॒रार्या॑य॒ विशोऽव॑ तारी॒र्दासी॑॥ ६<span class="rvts2">.</span>०२५<span class="rvts2">.</span>०२</p>
<p class="Shloka">इन्द्र॑ जा॒मय॑ उ॒त येऽजा॑मयोऽर्वाची॒नासो॑ व॒नुषो॑ युयु॒ज्रे।</p>
<p class="Shloka">त्वमे॑षां विथु॒रा शवां॑सि ज॒हि वृष्ण्या॑नि कृणु॒ही परा॑चः॥ ६<span class="rvts2">.</span>०२५<span class="rvts2">.</span>०३</p>
<p class="Shloka">शूरो॑ वा॒ शूरं॑ वनते॒ शरी॑रैस्तनू॒रुचा॒ तरु॑षि॒ यत्कृ॒ण्वैते॑।</p>
<p class="Shloka">तो॒के वा॒ गोषु॒ तन॑ये॒ यद॒प्सु वि क्रन्द॑सी उ॒र्वरा॑सु॒ ब्रवै॑ते॥ ६<span class="rvts2">.</span>०२५<span class="rvts2">.</span>०४</p>
<p class="Shloka">न॒हि त्वा॒ शूरो॒ न तु॒रो न धृ॒ष्णुर्न त्वा॑ यो॒धो मन्य॑मानो यु॒योध॑।</p>
<p class="Shloka">इन्द्र॒ नकि॑ष्ट्वा॒ प्रत्य॑स्त्येषां॒ विश्वा॑ जा॒तान्य॒भ्य॑सि॒ तानि॑॥ ६<span class="rvts2">.</span>०२५<span class="rvts2">.</span>०५</p>
<p class="Shloka">स प॑त्यत उ॒भयो॑र्नृ॒म्णम॒योर्यदी॑ वे॒धस॑ समि॒थे हव॑न्ते।</p>
<p class="Shloka">वृ॒त्रे वा॑ म॒हो नृ॒वति॒ क्षये॑ वा॒ व्यच॑स्वन्ता॒ यदि॑ वितन्त॒सैते॑॥ ६<span class="rvts2">.</span>०२५<span class="rvts2">.</span>०६</p>
<p class="Shloka">अध॑ स्मा ते चर्ष॒णयो॒ यदेजा॒निन्द्र॑ त्रा॒तोत भ॑वा वरू॒ता।</p>
<p class="Shloka">अ॒स्माका॑सो॒ ये नृत॑मासो अ॒र्य इन्द्र॑ सू॒रयो॑ दधि॒रे पु॒रो न॑॥ ६<span class="rvts2">.</span>०२५<span class="rvts2">.</span>०७</p>
<p class="Shloka">अनु॑ ते दायि म॒ह इ॑न्द्रि॒याय॑ स॒त्रा ते॒ विश्व॒मनु॑ वृत्र॒हत्ये॑।</p>
<p class="Shloka">अनु॑ क्ष॒त्रमनु॒ सहो॑ यज॒त्रेन्द्र॑ दे॒वेभि॒रनु॑ ते नृ॒षह्ये॑॥ ६<span class="rvts2">.</span>०२५<span class="rvts2">.</span>०८</p>
<p class="Shloka">ए॒वा न॒ स्पृध॒ सम॑जा स॒मत्स्विन्द्र॑ रार॒न्धि मि॑थ॒तीरदे॑वीः।</p>
<p class="Shloka">वि॒द्याम॒ वस्तो॒रव॑सा गृ॒णन्तो॑ भ॒रद्वा॑जा उ॒त त॑ इन्द्र नू॒नम्॥ ६<span class="rvts2">.</span>०२५<span class="rvts2">.</span>०९</p>
<p class="Sub-Heading">सूक्त</p>
<p class="Shloka">श्रु॒धी न॑ इन्द्र॒ ह्वया॑मसि त्वा म॒हो वाज॑स्य सा॒तौ वा॑वृषा॒णाः।</p>
<p class="Shloka">सं यद्विशोऽय॑न्त॒ शूर॑साता उ॒ग्रं नोऽव॒ पार्ये॒ अह॑न्दाः॥ ६<span class="rvts2">.</span>०२६<span class="rvts2">.</span>०१</p>
<p class="Shloka">त्वां वा॒जी ह॑वते वाजिने॒यो म॒हो वाज॑स्य॒ गध्य॑स्य सा॒तौ।</p>
<p class="Shloka">त्वां वृ॒त्रेष्वि॑न्द्र॒ सत्प॑तिं॒ तरु॑त्रं॒ त्वां च॑ष्टे मुष्टि॒हा गोषु॒ युध्य॑न्॥ ६<span class="rvts2">.</span>०२६<span class="rvts2">.</span>०२</p>
<p class="Shloka">त्वं क॒विं चो॑दयो॒ऽर्कसा॑तौ॒ त्वं कुत्सा॑य॒ शुष्णं॑ दा॒शुषे॑ वर्क्।</p>
<p class="Shloka">त्वं शिरो॑ अम॒र्मण॒ परा॑हन्नतिथि॒ग्वाय॒ शंस्यं॑ करि॒ष्यन्॥ ६<span class="rvts2">.</span>०२६<span class="rvts2">.</span>०३</p>
<p class="Shloka">त्वं रथं॒ प्र भ॑रो यो॒धमृ॒ष्वमावो॒ युध्य॑न्तं वृष॒भं दश॑द्युम्।</p>
<p class="Shloka">त्वं तुग्रं॑ वेत॒सवे॒ सचा॑ह॒न्त्वं तुजिं॑ गृ॒णन्त॑मिन्द्र तूतोः॥ ६<span class="rvts2">.</span>०२६<span class="rvts2">.</span>०४</p>
<p class="Shloka">त्वं तदु॒क्थमि॑न्द्र ब॒र्हणा॑ क॒ प्र यच्छ॒ता स॒हस्रा॑ शूर॒ दर्षि॑।</p>
<p class="Shloka">अव॑ गि॒रेर्दासं॒ शम्ब॑रं ह॒न्प्रावो॒ दिवो॑दासं चि॒त्राभि॑रू॒ती॥ ६<span class="rvts2">.</span>०२६<span class="rvts2">.</span>०५</p>
<p class="Shloka">त्वं श्र॒द्धाभि॑र्मन्दसा॒नः सोमै॑र्द॒भीत॑ये॒ चुमु॑रिमिन्द्र सिष्वप्।</p>
<p class="Shloka">त्वं र॒जिं पिठी॑नसे दश॒स्यन्ष॒ष्टिं स॒हस्रा॒ शच्या॒ सचा॑हन्॥ ६<span class="rvts2">.</span>०२६<span class="rvts2">.</span>०६</p>
<p class="Shloka">अ॒हं च॒न तत्सू॒रिभि॑रानश्यां॒ तव॒ ज्याय॑ इन्द्र सु॒म्नमोज॑।</p>
<p class="Shloka">त्वया॒ यत्स्तव॑न्ते सधवीर वी॒रास्त्रि॒वरू॑थेन॒ नहु॑षा शविष्ठ॥ ६<span class="rvts2">.</span>०२६<span class="rvts2">.</span>०७</p>
<p class="Shloka">व॒यं ते॑ अ॒स्यामि॑न्द्र द्यु॒म्नहू॑तौ॒ सखा॑यः स्याम महिन॒ प्रेष्ठा॑।</p>
<p class="Shloka">प्रात॑र्दनिः क्षत्र॒श्रीर॑स्तु॒ श्रेष्ठो॑ घ॒ने वृ॒त्राणां॑ स॒नये॒ धना॑नाम्॥ ६<span class="rvts2">.</span>०२६<span class="rvts2">.</span>०८</p>
<p class="Sub-Heading">सूक्त</p>
<p class="Shloka">किम॑स्य॒ मदे॒ किम्व॑स्य पी॒ताविन्द्र॒ किम॑स्य स॒ख्ये च॑कार।</p>
<p class="Shloka">रणा॑ वा॒ ये नि॒षदि॒ किं ते अ॑स्य पु॒रा वि॑विद्रे॒ किमु॒ नूत॑नासः॥ ६<span class="rvts2">.</span>०२७<span class="rvts2">.</span>०१</p>
<p class="Shloka">सद॑स्य॒ मदे॒ सद्व॑स्य पी॒ताविन्द्र॒ सद॑स्य स॒ख्ये च॑कार।</p>
<p class="Shloka">रणा॑ वा॒ ये नि॒षदि॒ सत्ते अ॑स्य पु॒रा वि॑विद्रे॒ सदु॒ नूत॑नासः॥ ६<span class="rvts2">.</span>०२७<span class="rvts2">.</span>०२</p>
<p class="Shloka">न॒हि नु ते॑ महि॒मन॑ समस्य॒ न म॑घवन्मघव॒त्त्वस्य॑ वि॒द्म।</p>
<p class="Shloka">न राध॑सोराधसो॒ नूत॑न॒स्येन्द्र॒ नकि॑र्ददृश इन्द्रि॒यं ते॑॥ ६<span class="rvts2">.</span>०२७<span class="rvts2">.</span>०३</p>
<p class="Shloka">ए॒तत्त्यत्त॑ इन्द्रि॒यम॑चेति॒ येनाव॑धीर्व॒रशि॑खस्य॒ शेष॑।</p>
<p class="Shloka">वज्र॑स्य॒ यत्ते॒ निह॑तस्य॒ शुष्मा॑त्स्व॒नाच्चि॑दिन्द्र पर॒मो द॒दार॑॥ ६<span class="rvts2">.</span>०२७<span class="rvts2">.</span>०४</p>
<p class="Shloka">वधी॒दिन्द्रो॑ व॒रशि॑खस्य॒ शेषो॑ऽभ्याव॒र्तिने॑ चायमा॒नाय॒ शिक्ष॑न्।</p>
<p class="Shloka">वृ॒चीव॑तो॒ यद्ध॑रियू॒पीया॑यां॒ हन्पूर्वे॒ अर्धे॑ भि॒यसाप॑रो॒ दर्त्॥ ६<span class="rvts2">.</span>०२७<span class="rvts2">.</span>०५</p>
<p class="Shloka">त्रिं॒शच्छ॑तं व॒र्मिण॑ इन्द्र सा॒कं य॒व्याव॑त्यां पुरुहूत श्रव॒स्या।</p>
<p class="Shloka">वृ॒चीव॑न्त॒ शर॑वे॒ पत्य॑माना॒ पात्रा॑ भिन्दा॒ना न्य॒र्थान्या॑यन्॥ ६<span class="rvts2">.</span>०२७<span class="rvts2">.</span>०६</p>
<p class="Shloka">यस्य॒ गावा॑वरु॒षा सू॑यव॒स्यू अ॒न्तरू॒ षु चर॑तो॒ रेरि॑हाणा।</p>
<p class="Shloka">स सृञ्ज॑याय तु॒र्वशं॒ परा॑दाद्वृ॒चीव॑तो दैववा॒ताय॒ शिक्ष॑न्॥ ६<span class="rvts2">.</span>०२७<span class="rvts2">.</span>०७</p>
<p class="Shloka">द्व॒याँ अ॑ग्ने र॒थिनो॑ विंश॒तिं गा व॒धूम॑तो म॒घवा॒ मह्यं॑ स॒म्राट्।</p>
<p class="Shloka">अ॒भ्या॒व॒र्ती चा॑यमा॒नो द॑दाति दू॒णाशे॒यं दक्षि॑णा पार्थ॒वाना॑म्॥ ६<span class="rvts2">.</span>०२७<span class="rvts2">.</span>०८</p>
<p class="Sub-Heading">सूक्त</p>
<p class="Shloka">आ गावो॑ अग्मन्नु॒त भ॒द्रम॑क्र॒न्सीद॑न्तु गो॒ष्ठे र॒णय॑न्त्व॒स्मे।</p>
<p class="Shloka">प्र॒जाव॑तीः पुरु॒रूपा॑ इ॒ह स्यु॒रिन्द्रा॑य पू॒र्वीरु॒षसो॒ दुहा॑नाः॥ ६<span class="rvts2">.</span>०२८<span class="rvts2">.</span>०१</p>
<p class="Shloka">इन्द्रो॒ यज्व॑ने पृण॒ते च॑ शिक्ष॒त्युपेद्द॑दाति॒ न स्वं मु॑षायति।</p>
<p class="Shloka">भूयो॑भूयो र॒यिमिद॑स्य व॒र्धय॒न्नभि॑न्ने खि॒ल्ये नि द॑धाति देव॒युम्॥ ६<span class="rvts2">.</span>०२८<span class="rvts2">.</span>०२</p>
<p class="Shloka">न ता न॑शन्ति॒ न द॑भाति॒ तस्क॑रो॒ नासा॑मामि॒त्रो व्यथि॒रा द॑धर्षति।</p>
<p class="Shloka">दे॒वाँश्च॒ याभि॒र्यज॑ते॒ ददा॑ति च॒ ज्योगित्ताभि॑ सचते॒ गोप॑तिः स॒ह॥ ६<span class="rvts2">.</span>०२८<span class="rvts2">.</span>०३</p>
<p class="Shloka">न ता अर्वा॑ रे॒णुक॑काटो अश्नुते॒ न सं॑स्कृत॒त्रमुप॑ यन्ति॒ ता अ॒भि।</p>
<p class="Shloka">उ॒रु॒गा॒यमभ॑यं॒ तस्य॒ ता अनु॒ गावो॒ मर्त॑स्य॒ वि च॑रन्ति॒ यज्व॑नः॥ ६<span class="rvts2">.</span>०२८<span class="rvts2">.</span>०४</p>
<p class="Shloka">गावो॒ भगो॒ गाव॒ इन्द्रो॑ मे अच्छा॒न्गाव॒ सोम॑स्य प्रथ॒मस्य॑ भ॒क्षः।</p>
<p class="Shloka">इ॒मा या गाव॒ स ज॑नास॒ इन्द्र॑ इ॒च्छामीद्धृ॒दा मन॑सा चि॒दिन्द्र॑म्॥ ६<span class="rvts2">.</span>०२८<span class="rvts2">.</span>०५</p>
<p class="Shloka">यू॒यं गा॑वो मेदयथा कृ॒शं चि॑दश्री॒रं चि॑त्कृणुथा सु॒प्रती॑कम्।</p>
<p class="Shloka">भ॒द्रं गृ॒हं कृ॑णुथ भद्रवाचो बृ॒हद्वो॒ वय॑ उच्यते स॒भासु॑॥ ६<span class="rvts2">.</span>०२८<span class="rvts2">.</span>०६</p>
<p class="Shloka">प्र॒जाव॑तीः सू॒यव॑सं रि॒शन्ती॑ शु॒द्धा अ॒पः सु॑प्रपा॒णे पिब॑न्तीः।</p>
<p class="Shloka">मा व॑ स्ते॒न ई॑शत॒ माघशं॑स॒ परि॑ वो हे॒ती रु॒द्रस्य॑ वृज्याः॥ ६<span class="rvts2">.</span>०२८<span class="rvts2">.</span>०७</p>
<p class="Shloka">उपे॒दमु॑प॒पर्च॑नमा॒सु गोषूप॑ पृच्यताम्।</p>
<p class="Shloka">उप॑ ऋष॒भस्य॒ रेत॒स्युपे॑न्द्र॒ तव॑ वी॒र्ये॑॥ ६<span class="rvts2">.</span>०२८<span class="rvts2">.</span>०८</p>
<p class="Sub-Heading">सूक्त</p>
<p class="Shloka">इन्द्रं॑ वो॒ नर॑ स॒ख्याय॑ सेपुर्म॒हो यन्त॑ सुम॒तये॑ चका॒नाः।</p>
<p class="Shloka">म॒हो हि दा॒ता वज्र॑हस्तो॒ अस्ति॑ म॒हामु॑ र॒ण्वमव॑से यजध्वम्॥ ६<span class="rvts2">.</span>०२९<span class="rvts2">.</span>०१</p>
<p class="Shloka">आ यस्मि॒न्हस्ते॒ नर्या॑ मिमि॒क्षुरा रथे॑ हिर॒ण्यये॑ रथे॒ष्ठाः।</p>
<p class="Shloka">आ र॒श्मयो॒ गभ॑स्त्योः स्थू॒रयो॒राध्व॒न्नश्वा॑सो॒ वृष॑णो युजा॒नाः॥ ६<span class="rvts2">.</span>०२९<span class="rvts2">.</span>०२</p>
<p class="Shloka">श्रि॒ये ते॒ पादा॒ दुव॒ आ मि॑मिक्षुर्धृ॒ष्णुर्व॒ज्री शव॑सा॒ दक्षि॑णावान्।</p>
<p class="Shloka">वसा॑नो॒ अत्कं॑ सुर॒भिं दृ॒शे कं स्व१र्ण नृ॑तविषि॒रो ब॑भूथ॥ ६<span class="rvts2">.</span>०२९<span class="rvts2">.</span>०३</p>
<p class="Shloka">स सोम॒ आमि॑श्लतमः सु॒तो भू॒द्यस्मि॑न्प॒क्तिः प॒च्यते॒ सन्ति॑ धा॒नाः।</p>
<p class="Shloka">इन्द्रं॒ नर॑ स्तु॒वन्तो॑ ब्रह्मका॒रा उ॒क्था शंस॑न्तो दे॒ववा॑ततमाः॥ ६<span class="rvts2">.</span>०२९<span class="rvts2">.</span>०४</p>
<p class="Shloka">न ते॒ अन्त॒ शव॑सो धाय्य॒स्य वि तु बा॑बधे॒ रोद॑सी महि॒त्वा।</p>
<p class="Shloka">आ ता सू॒रिः पृ॑णति॒ तूतु॑जानो यू॒थेवा॒प्सु स॒मीज॑मान ऊ॒ती॥ ६<span class="rvts2">.</span>०२९<span class="rvts2">.</span>०५</p>
<p class="Shloka">ए॒वेदिन्द्र॑ सु॒हव॑ ऋ॒ष्वो अ॑स्तू॒ती अनू॑ती हिरिशि॒प्रः सत्वा॑।</p>
<p class="Shloka">ए॒वा हि जा॒तो अस॑मात्योजाः पु॒रू च॑ वृ॒त्रा ह॑नति॒ नि दस्यू॑न्॥ ६<span class="rvts2">.</span>०२९<span class="rvts2">.</span>०६</p>
<p class="Sub-Heading">सूक्त</p>
<p class="Shloka">भूय॒ इद्वा॑वृधे वी॒र्या॑यँ॒ एको॑ अजु॒र्यो द॑यते॒ वसू॑नि।</p>
<p class="Shloka">प्र रि॑रिचे दि॒व इन्द्र॑ पृथि॒व्या अ॒र्धमिद॑स्य॒ प्रति॒ रोद॑सी उ॒भे॥ ६<span class="rvts2">.</span>०३०<span class="rvts2">.</span>०१</p>
<p class="Shloka">अधा॑ मन्ये बृ॒हद॑सु॒र्य॑मस्य॒ यानि॑ दा॒धार॒ नकि॒रा मि॑नाति।</p>
<p class="Shloka">दि॒वेदि॑वे॒ सूर्यो॑ दर्श॒तो भू॒द्वि सद्मा॑न्युर्वि॒या सु॒क्रतु॑र्धात्॥ ६<span class="rvts2">.</span>०३०<span class="rvts2">.</span>०२</p>
<p class="Shloka">अ॒द्या चि॒न्नू चि॒त्तदपो॑ न॒दीनां॒ यदा॑भ्यो॒ अर॑दो गा॒तुमि॑न्द्र।</p>
<p class="Shloka">नि पर्व॑ता अद्म॒सदो॒ न से॑दु॒स्त्वया॑ दृ॒ळ्हानि॑ सुक्रतो॒ रजां॑सि॥ ६<span class="rvts2">.</span>०३०<span class="rvts2">.</span>०३</p>
<p class="Shloka">स॒त्यमित्तन्न त्वावाँ॑ अ॒न्यो अ॒स्तीन्द्र॑ दे॒वो न मर्त्यो॒ ज्याया॑न्।</p>
<p class="Shloka">अह॒न्नहिं॑ परि॒शया॑न॒मर्णोऽवा॑सृजो अ॒पो अच्छा॑ समु॒द्रम्॥ ६<span class="rvts2">.</span>०३०<span class="rvts2">.</span>०४</p>
<p class="Shloka">त्वम॒पो वि दुरो॒ विषू॑ची॒रिन्द्र॑ दृ॒ळ्हम॑रुज॒ पर्व॑तस्य।</p>
<p class="Shloka">राजा॑भवो॒ जग॑तश्चर्षणी॒नां सा॒कं सूर्यं॑ ज॒नय॒न्द्यामु॒षास॑म्॥ ६<span class="rvts2">.</span>०३०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अभू॒रेको॑ रयिपते रयी॒णामा हस्त॑योरधिथा इन्द्र कृ॒ष्टीः।</p>
<p class="Shloka">वि तो॒के अ॒प्सु तन॑ये च॒ सूरेऽवो॑चन्त चर्ष॒णयो॒ विवा॑चः॥ ६<span class="rvts2">.</span>०३१<span class="rvts2">.</span>०१</p>
<p class="Shloka">त्वद्भि॒येन्द्र॒ पार्थि॑वानि॒ विश्वाच्यु॑ता चिच्च्यावयन्ते॒ रजां॑सि।</p>
<p class="Shloka">द्यावा॒क्षामा॒ पर्व॑तासो॒ वना॑नि॒ विश्वं॑ दृ॒ळ्हं भ॑यते॒ अज्म॒न्ना ते॑॥ ६<span class="rvts2">.</span>०३१<span class="rvts2">.</span>०२</p>
<p class="Shloka">त्वं कुत्से॑ना॒भि शुष्ण॑मिन्द्रा॒शुषं॑ युध्य॒ कुय॑वं॒ गवि॑ष्टौ।</p>
<p class="Shloka">दश॑ प्रपि॒त्वे अध॒ सूर्य॑स्य मुषा॒यश्च॒क्रमवि॑वे॒ रपां॑सि॥ ६<span class="rvts2">.</span>०३१<span class="rvts2">.</span>०३</p>
<p class="Shloka">त्वं श॒तान्यव॒ शम्ब॑रस्य॒ पुरो॑ जघन्थाप्र॒तीनि॒ दस्यो॑।</p>
<p class="Shloka">अशि॑क्षो॒ यत्र॒ शच्या॑ शचीवो॒ दिवो॑दासाय सुन्व॒ते सु॑तक्रे भ॒रद्वा॑जाय गृण॒ते वसू॑नि॥ ६<span class="rvts2">.</span>०३१<span class="rvts2">.</span>०४</p>
<p class="Shloka">स स॑त्यसत्वन्मह॒ते रणा॑य॒ रथ॒मा ति॑ष्ठ तुविनृम्ण भी॒मम्।</p>
<p class="Shloka">या॒हि प्र॑पथि॒न्नव॒सोप॑ म॒द्रिक्प्र च॑ श्रुत श्रावय चर्ष॒णिभ्य॑॥ ६<span class="rvts2">.</span>०३१<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अपू॑र्व्या पुरु॒तमा॑न्यस्मै म॒हे वी॒राय॑ त॒वसे॑ तु॒राय॑।</p>
<p class="Shloka">वि॒र॒प्शिने॑ व॒ज्रिणे॒ शंत॑मानि॒ वचां॑स्या॒सा स्थवि॑राय तक्षम्॥ ६<span class="rvts2">.</span>०३२<span class="rvts2">.</span>०१</p>
<p class="Shloka">स मा॒तरा॒ सूर्ये॑णा कवी॒नामवा॑सयद्रु॒जदद्रिं॑ गृणा॒नः।</p>
<p class="Shloka">स्वा॒धीभि॒रृक्व॑भिर्वावशा॒न उदु॒स्रिया॑णामसृजन्नि॒दान॑म्॥ ६<span class="rvts2">.</span>०३२<span class="rvts2">.</span>०२</p>
<p class="Shloka">स वह्नि॑भि॒रृक्व॑भि॒र्गोषु॒ शश्व॑न्मि॒तज्ञु॑भिः पुरु॒कृत्वा॑ जिगाय।</p>
<p class="Shloka">पुर॑ पुरो॒हा सखि॑भिः सखी॒यन्दृ॒ळ्हा रु॑रोज क॒विभि॑ क॒विः सन्॥ ६<span class="rvts2">.</span>०३२<span class="rvts2">.</span>०३</p>
<p class="Shloka">स नी॒व्या॑भिर्जरि॒तार॒मच्छा॑ म॒हो वाजे॑भिर्म॒हद्भि॑श्च॒ शुष्मै॑।</p>
<p class="Shloka">पु॒रु॒वीरा॑भिर्वृषभ क्षिती॒नामा गि॑र्वणः सुवि॒ताय॒ प्र या॑हि॥ ६<span class="rvts2">.</span>०३२<span class="rvts2">.</span>०४</p>
<p class="Shloka">स सर्गे॑ण॒ शव॑सा त॒क्तो अत्यै॑र॒प इन्द्रो॑ दक्षिण॒तस्तु॑रा॒षाट्।</p>
<p class="Shloka">इ॒त्था सृ॑जा॒ना अन॑पावृ॒दर्थं॑ दि॒वेदि॑वे विविषुरप्रमृ॒ष्यम्॥ ६<span class="rvts2">.</span>०३२<span class="rvts2">.</span>०५</p>
<p class="Sub-Heading">सूक्त</p>
<p class="Shloka">य ओजि॑ष्ठ इन्द्र॒ तं सु नो॑ दा॒ मदो॑ वृषन्स्वभि॒ष्टिर्दास्वा॑न्।</p>
<p class="Shloka">सौव॑श्व्यं॒ यो व॒नव॒त्स्वश्वो॑ वृ॒त्रा स॒मत्सु॑ सा॒सह॑द॒मित्रा॑न्॥ ६<span class="rvts2">.</span>०३३<span class="rvts2">.</span>०१</p>
<p class="Shloka">त्वां ही॒३न्द्राव॑से॒ विवा॑चो॒ हव॑न्ते चर्ष॒णय॒ शूर॑सातौ।</p>
<p class="Shloka">त्वं विप्रे॑भि॒र्वि प॒णीँर॑शाय॒स्त्वोत॒ इत्सनि॑ता॒ वाज॒मर्वा॑॥ ६<span class="rvts2">.</span>०३३<span class="rvts2">.</span>०२</p>
<p class="Shloka">त्वं ताँ इ॑न्द्रो॒भयाँ॑ अ॒मित्रा॒न्दासा॑ वृ॒त्राण्यार्या॑ च शूर।</p>
<p class="Shloka">वधी॒र्वने॑व॒ सुधि॑तेभि॒रत्कै॒रा पृ॒त्सु द॑र्षि नृ॒णां नृ॑तम॥ ६<span class="rvts2">.</span>०३३<span class="rvts2">.</span>०३</p>
<p class="Shloka">स त्वं न॑ इ॒न्द्राक॑वाभिरू॒ती सखा॑ वि॒श्वायु॑रवि॒ता वृ॒धे भू॑।</p>
<p class="Shloka">स्व॑र्षाता॒ यद्ध्वया॑मसि त्वा॒ युध्य॑न्तो ने॒मधि॑ता पृ॒त्सु शू॑र॥ ६<span class="rvts2">.</span>०३३<span class="rvts2">.</span>०४</p>
<p class="Shloka">नू॒नं न॑ इन्द्राप॒राय॑ च स्या॒ भवा॑ मृळी॒क उ॒त नो॑ अ॒भिष्टौ॑।</p>
<p class="Shloka">इ॒त्था गृ॒णन्तो॑ म॒हिन॑स्य॒ शर्म॑न्दि॒वि ष्या॑म॒ पार्ये॑ गो॒षत॑माः॥ ६<span class="rvts2">.</span>०३३<span class="rvts2">.</span>०५</p>
<p class="Sub-Heading">सूक्त</p>
<p class="Shloka">सं च॒ त्वे ज॒ग्मुर्गिर॑ इन्द्र पू॒र्वीर्वि च॒ त्वद्य॑न्ति वि॒भ्वो॑ मनी॒षाः।</p>
<p class="Shloka">पु॒रा नू॒नं च॑ स्तु॒तय॒ ऋषी॑णां पस्पृ॒ध्र इन्द्रे॒ अध्यु॑क्था॒र्का॥ ६<span class="rvts2">.</span>०३४<span class="rvts2">.</span>०१</p>
<p class="Shloka">पु॒रु॒हू॒तो यः पु॑रुगू॒र्त ऋभ्वाँ॒ एक॑ पुरुप्रश॒स्तो अस्ति॑ य॒ज्ञैः।</p>
<p class="Shloka">रथो॒ न म॒हे शव॑से युजा॒नो॒३ऽस्माभि॒रिन्द्रो॑ अनु॒माद्यो॑ भूत्॥ ६<span class="rvts2">.</span>०३४<span class="rvts2">.</span>०२</p>
<p class="Shloka">न यं हिंस॑न्ति धी॒तयो॒ न वाणी॒रिन्द्रं॒ नक्ष॒न्तीद॒भि व॒र्धय॑न्तीः।</p>
<p class="Shloka">यदि॑ स्तो॒तार॑ श॒तं यत्स॒हस्रं॑ गृ॒णन्ति॒ गिर्व॑णसं॒ शं तद॑स्मै॥ ६<span class="rvts2">.</span>०३४<span class="rvts2">.</span>०३</p>
<p class="Shloka">अस्मा॑ ए॒तद्दि॒व्य१र्चेव॑ मा॒सा मि॑मि॒क्ष इन्द्रे॒ न्य॑यामि॒ सोम॑।</p>
<p class="Shloka">जनं॒ न धन्व॑न्न॒भि सं यदाप॑ स॒त्रा वा॑वृधु॒र्हव॑नानि य॒ज्ञैः॥ ६<span class="rvts2">.</span>०३४<span class="rvts2">.</span>०४</p>
<p class="Shloka">अस्मा॑ ए॒तन्मह्या॑ङ्गू॒षम॑स्मा॒ इन्द्रा॑य स्तो॒त्रं म॒तिभि॑रवाचि।</p>
<p class="Shloka">अस॒द्यथा॑ मह॒ति वृ॑त्र॒तूर्य॒ इन्द्रो॑ वि॒श्वायु॑रवि॒ता वृ॒धश्च॑॥ ६<span class="rvts2">.</span>०३४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">क॒दा भु॑व॒न्रथ॑क्षयाणि॒ ब्रह्म॑ क॒दा स्तो॒त्रे स॑हस्रपो॒ष्यं॑ दाः।</p>
<p class="Shloka">क॒दा स्तोमं॑ वासयोऽस्य रा॒या क॒दा धिय॑ करसि॒ वाज॑रत्नाः॥ ६<span class="rvts2">.</span>०३५<span class="rvts2">.</span>०१</p>
<p class="Shloka">कर्हि॑ स्वि॒त्तदि॑न्द्र॒ यन्नृभि॒र्नॄन्वी॒रैर्वी॒रान्नी॒ळया॑से॒ जया॒जीन्।</p>
<p class="Shloka">त्रि॒धातु॒ गा अधि॑ जयासि॒ गोष्विन्द्र॑ द्यु॒म्नं स्व॑र्वद्धेह्य॒स्मे॥ ६<span class="rvts2">.</span>०३५<span class="rvts2">.</span>०२</p>
<p class="Shloka">कर्हि॑ स्वि॒त्तदि॑न्द्र॒ यज्ज॑रि॒त्रे वि॒श्वप्सु॒ ब्रह्म॑ कृ॒णव॑ शविष्ठ।</p>
<p class="Shloka">क॒दा धियो॒ न नि॒युतो॑ युवासे क॒दा गोम॑घा॒ हव॑नानि गच्छाः॥ ६<span class="rvts2">.</span>०३५<span class="rvts2">.</span>०३</p>
<p class="Shloka">स गोम॑घा जरि॒त्रे अश्व॑श्चन्द्रा॒ वाज॑श्रवसो॒ अधि॑ धेहि॒ पृक्ष॑।</p>
<p class="Shloka">पी॒पि॒हीष॑ सु॒दुघा॑मिन्द्र धे॒नुं भ॒रद्वा॑जेषु सु॒रुचो॑ रुरुच्याः॥ ६<span class="rvts2">.</span>०३५<span class="rvts2">.</span>०४</p>
<p class="Shloka">तमा नू॒नं वृ॒जन॑म॒न्यथा॑ चि॒च्छूरो॒ यच्छ॑क्र॒ वि दुरो॑ गृणी॒षे।</p>
<p class="Shloka">मा निर॑रं शुक्र॒दुघ॑स्य धे॒नोरा॑ङ्गिर॒सान्ब्रह्म॑णा विप्र जिन्व॥ ६<span class="rvts2">.</span>०३५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">स॒त्रा मदा॑स॒स्तव॑ वि॒श्वज॑न्याः स॒त्रा रायोऽध॒ ये पार्थि॑वासः।</p>
<p class="Shloka">स॒त्रा वाजा॑नामभवो विभ॒क्ता यद्दे॒वेषु॑ धा॒रय॑था असु॒र्य॑म्॥ ६<span class="rvts2">.</span>०३६<span class="rvts2">.</span>०१</p>
<p class="Shloka">अनु॒ प्र ये॑जे॒ जन॒ ओजो॑ अस्य स॒त्रा द॑धिरे॒ अनु॑ वी॒र्या॑य।</p>
<p class="Shloka">स्यू॒म॒गृभे॒ दुध॒येऽर्व॑ते च॒ क्रतुं॑ वृञ्ज॒न्त्यपि॑ वृत्र॒हत्ये॑॥ ६<span class="rvts2">.</span>०३६<span class="rvts2">.</span>०२</p>
<p class="Shloka">तं स॒ध्रीची॑रू॒तयो॒ वृष्ण्या॑नि॒ पौंस्या॑नि नि॒युत॑ सश्चु॒रिन्द्र॑म्।</p>
<p class="Shloka">स॒मु॒द्रं न सिन्ध॑व उ॒क्थशु॑ष्मा उरु॒व्यच॑सं॒ गिर॒ आ वि॑शन्ति॥ ६<span class="rvts2">.</span>०३६<span class="rvts2">.</span>०३</p>
<p class="Shloka">स रा॒यस्खामुप॑ सृजा गृणा॒नः पु॑रुश्च॒न्द्रस्य॒ त्वमि॑न्द्र॒ वस्व॑।</p>
<p class="Shloka">पति॑र्बभू॒थास॑मो॒ जना॑ना॒मेको॒ विश्व॑स्य॒ भुव॑नस्य॒ राजा॑॥ ६<span class="rvts2">.</span>०३६<span class="rvts2">.</span>०४</p>
<p class="Shloka">स तु श्रु॑धि॒ श्रुत्या॒ यो दु॑वो॒युर्द्यौर्न भूमा॒भि रायो॑ अ॒र्यः।</p>
<p class="Shloka">असो॒ यथा॑ न॒ शव॑सा चका॒नो यु॒गेयु॑गे॒ वय॑सा॒ चेकि॑तानः॥ ६<span class="rvts2">.</span>०३६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒र्वाग्रथं॑ वि॒श्ववा॑रं त उ॒ग्रेन्द्र॑ यु॒क्तासो॒ हर॑यो वहन्तु।</p>
<p class="Shloka">की॒रिश्चि॒द्धि त्वा॒ हव॑ते॒ स्व॑र्वानृधी॒महि॑ सध॒माद॑स्ते अ॒द्य॥ ६<span class="rvts2">.</span>०३७<span class="rvts2">.</span>०१</p>
<p class="Shloka">प्रो द्रोणे॒ हर॑य॒ कर्मा॑ग्मन्पुना॒नास॒ ऋज्य॑न्तो अभूवन्।</p>
<p class="Shloka">इन्द्रो॑ नो अ॒स्य पू॒र्व्यः प॑पीयाद्द्यु॒क्षो मद॑स्य सो॒म्यस्य॒ राजा॑॥ ६<span class="rvts2">.</span>०३७<span class="rvts2">.</span>०२</p>
<p class="Shloka">आ॒स॒स्रा॒णास॑ शवसा॒नमच्छेन्द्रं॑ सुच॒क्रे र॒थ्या॑सो॒ अश्वा॑।</p>
<p class="Shloka">अ॒भि श्रव॒ ऋज्य॑न्तो वहेयु॒र्नू चि॒न्नु वा॒योर॒मृतं॒ वि द॑स्येत्॥ ६<span class="rvts2">.</span>०३७<span class="rvts2">.</span>०३</p>
<p class="Shloka">वरि॑ष्ठो अस्य॒ दक्षि॑णामिय॒र्तीन्द्रो॑ म॒घोनां॑ तुविकू॒र्मित॑मः।</p>
<p class="Shloka">यया॑ वज्रिवः परि॒यास्यंहो॑ म॒घा च॑ धृष्णो॒ दय॑से॒ वि सू॒रीन्॥ ६<span class="rvts2">.</span>०३७<span class="rvts2">.</span>०४</p>
<p class="Shloka">इन्द्रो॒ वाज॑स्य॒ स्थवि॑रस्य दा॒तेन्द्रो॑ गी॒र्भिर्व॑र्धतां वृ॒द्धम॑हाः।</p>
<p class="Shloka">इन्द्रो॑ वृ॒त्रं हनि॑ष्ठो अस्तु॒ सत्वा ता सू॒रिः पृ॑णति॒ तूतु॑जानः॥ ६<span class="rvts2">.</span>०३७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अपा॑दि॒त उदु॑ नश्चि॒त्रत॑मो म॒हीं भ॑र्षद्द्यु॒मती॒मिन्द्र॑हूतिम्।</p>
<p class="Shloka">पन्य॑सीं धी॒तिं दैव्य॑स्य॒ याम॒ञ्जन॑स्य रा॒तिं व॑नते सु॒दानु॑॥ ६<span class="rvts2">.</span>०३८<span class="rvts2">.</span>०१</p>
<p class="Shloka">दू॒राच्चि॒दा व॑सतो अस्य॒ कर्णा॒ घोषा॒दिन्द्र॑स्य तन्यति ब्रुवा॒णः।</p>
<p class="Shloka">एयमे॑नं दे॒वहू॑तिर्ववृत्यान्म॒द्र्य१गिन्द्र॑मि॒यमृ॒च्यमा॑ना॥ ६<span class="rvts2">.</span>०३८<span class="rvts2">.</span>०२</p>
<p class="Shloka">तं वो॑ धि॒या प॑र॒मया॑ पुरा॒जाम॒जर॒मिन्द्र॑म॒भ्य॑नूष्य॒र्कैः।</p>
<p class="Shloka">ब्रह्मा॑ च॒ गिरो॑ दधि॒रे सम॑स्मिन्म॒हाँश्च॒ स्तोमो॒ अधि॑ वर्ध॒दिन्द्रे॑॥ ६<span class="rvts2">.</span>०३८<span class="rvts2">.</span>०३</p>
<p class="Shloka">वर्धा॒द्यं य॒ज्ञ उ॒त सोम॒ इन्द्रं॒ वर्धा॒द्ब्रह्म॒ गिर॑ उ॒क्था च॒ मन्म॑।</p>
<p class="Shloka">वर्धाहै॑नमु॒षसो॒ याम॑न्न॒क्तोर्वर्धा॒न्मासा॑ श॒रदो॒ द्याव॒ इन्द्र॑म्॥ ६<span class="rvts2">.</span>०३८<span class="rvts2">.</span>०४</p>
<p class="Shloka">ए॒वा ज॑ज्ञा॒नं सह॑से॒ असा॑मि वावृधा॒नं राध॑से च श्रु॒ताय॑।</p>
<p class="Shloka">म॒हामु॒ग्रमव॑से विप्र नू॒नमा वि॑वासेम वृत्र॒तूर्ये॑षु॥ ६<span class="rvts2">.</span>०३८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">म॒न्द्रस्य॑ क॒वेर्दि॒व्यस्य॒ वह्ने॒र्विप्र॑मन्मनो वच॒नस्य॒ मध्व॑।</p>
<p class="Shloka">अपा॑ न॒स्तस्य॑ सच॒नस्य॑ दे॒वेषो॑ युवस्व गृण॒ते गोअ॑ग्राः॥ ६<span class="rvts2">.</span>०३९<span class="rvts2">.</span>०१</p>
<p class="Shloka">अ॒यमु॑शा॒नः पर्यद्रि॑मु॒स्रा ऋ॒तधी॑तिभिरृत॒युग्यु॑जा॒नः।</p>
<p class="Shloka">रु॒जदरु॑ग्णं॒ वि व॒लस्य॒ सानुं॑ प॒णीँर्वचो॑भिर॒भि यो॑ध॒दिन्द्र॑॥ ६<span class="rvts2">.</span>०३९<span class="rvts2">.</span>०२</p>
<p class="Shloka">अ॒यं द्यो॑तयद॒द्युतो॒ व्य१क्तून्दो॒षा वस्तो॑ श॒रद॒ इन्दु॑रिन्द्र।</p>
<p class="Shloka">इ॒मं के॒तुम॑दधु॒र्नू चि॒दह्नां॒ शुचि॑जन्मन उ॒षस॑श्चकार॥ ६<span class="rvts2">.</span>०३९<span class="rvts2">.</span>०३</p>
<p class="Shloka">अ॒यं रो॑चयद॒रुचो॑ रुचा॒नो॒३ऽयं वा॑सय॒द्व्यृ१तेन॑ पू॒र्वीः।</p>
<p class="Shloka">अ॒यमी॑यत ऋत॒युग्भि॒रश्वै॑ स्व॒र्विदा॒ नाभि॑ना चर्षणि॒प्राः॥ ६<span class="rvts2">.</span>०३९<span class="rvts2">.</span>०४</p>
<p class="Shloka">नू गृ॑णा॒नो गृ॑ण॒ते प्र॑त्न राज॒न्निष॑ पिन्व वसु॒देया॑य पू॒र्वीः।</p>
<p class="Shloka">अ॒प ओष॑धीरवि॒षा वना॑नि॒ गा अर्व॑तो॒ नॄनृ॒चसे॑ रिरीहि॥ ६<span class="rvts2">.</span>०३९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इन्द्र॒ पिब॒ तुभ्यं॑ सु॒तो मदा॒याव॑ स्य॒ हरी॒ वि मु॑चा॒ सखा॑या।</p>
<p class="Shloka">उ॒त प्र गा॑य ग॒ण आ नि॒षद्याथा॑ य॒ज्ञाय॑ गृण॒ते वयो॑ धाः॥ ६<span class="rvts2">.</span>०४०<span class="rvts2">.</span>०१</p>
<p class="Shloka">अस्य॑ पिब॒ यस्य॑ जज्ञा॒न इ॑न्द्र॒ मदा॑य॒ क्रत्वे॒ अपि॑बो विरप्शिन्।</p>
<p class="Shloka">तमु॑ ते॒ गावो॒ नर॒ आपो॒ अद्रि॒रिन्दुं॒ सम॑ह्यन्पी॒तये॒ सम॑स्मै॥ ६<span class="rvts2">.</span>०४०<span class="rvts2">.</span>०२</p>
<p class="Shloka">समि॑द्धे अ॒ग्नौ सु॒त इ॑न्द्र॒ सोम॒ आ त्वा॑ वहन्तु॒ हर॑यो॒ वहि॑ष्ठाः।</p>
<p class="Shloka">त्वा॒य॒ता मन॑सा जोहवी॒मीन्द्रा या॑हि सुवि॒ताय॑ म॒हे न॑॥ ६<span class="rvts2">.</span>०४०<span class="rvts2">.</span>०३</p>
<p class="Shloka">आ या॑हि॒ शश्व॑दुश॒ता य॑या॒थेन्द्र॑ म॒हा मन॑सा सोम॒पेय॑म्।</p>
<p class="Shloka">उप॒ ब्रह्मा॑णि शृणव इ॒मा नोऽथा॑ ते य॒ज्ञस्त॒न्वे॒३ वयो॑ धात्॥ ६<span class="rvts2">.</span>०४०<span class="rvts2">.</span>०४</p>
<p class="Shloka">यदि॑न्द्र दि॒वि पार्ये॒ यदृध॒ग्यद्वा॒ स्वे सद॑ने॒ यत्र॒ वासि॑।</p>
<p class="Shloka">अतो॑ नो य॒ज्ञमव॑से नि॒युत्वा॑न्स॒जोषा॑ पाहि गिर्वणो म॒रुद्भि॑॥ ६<span class="rvts2">.</span>०४०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अहे॑ळमान॒ उप॑ याहि य॒ज्ञं तुभ्यं॑ पवन्त॒ इन्द॑वः सु॒तास॑।</p>
<p class="Shloka">गावो॒ न व॑ज्रि॒न्स्वमोको॒ अच्छेन्द्रा ग॑हि प्रथ॒मो य॒ज्ञिया॑नाम्॥ ६<span class="rvts2">.</span>०४१<span class="rvts2">.</span>०१</p>
<p class="Shloka">या ते॑ का॒कुत्सुकृ॑ता॒ या वरि॑ष्ठा॒ यया॒ शश्व॒त्पिब॑सि॒ मध्व॑ ऊ॒र्मिम्।</p>
<p class="Shloka">तया॑ पाहि॒ प्र ते॑ अध्व॒र्युर॑स्था॒त्सं ते॒ वज्रो॑ वर्ततामिन्द्र ग॒व्युः॥ ६<span class="rvts2">.</span>०४१<span class="rvts2">.</span>०२</p>
<p class="Shloka">ए॒ष द्र॒प्सो वृ॑ष॒भो वि॒श्वरू॑प॒ इन्द्रा॑य॒ वृष्णे॒ सम॑कारि॒ सोम॑।</p>
<p class="Shloka">ए॒तं पि॑ब हरिवः स्थातरुग्र॒ यस्येशि॑षे प्र॒दिवि॒ यस्ते॒ अन्न॑म्॥ ६<span class="rvts2">.</span>०४१<span class="rvts2">.</span>०३</p>
<p class="Shloka">सु॒तः सोमो॒ असु॑तादिन्द्र॒ वस्या॑न॒यं श्रेया॑ञ्चिकि॒तुषे॒ रणा॑य।</p>
<p class="Shloka">ए॒तं ति॑तिर्व॒ उप॑ याहि य॒ज्ञं तेन॒ विश्वा॒स्तवि॑षी॒रा पृ॑णस्व॥ ६<span class="rvts2">.</span>०४१<span class="rvts2">.</span>०४</p>
<p class="Shloka">ह्वया॑मसि॒ त्वेन्द्र॑ याह्य॒र्वाङरं॑ ते॒ सोम॑स्त॒न्वे॑ भवाति।</p>
<p class="Shloka">शत॑क्रतो मा॒दय॑स्वा सु॒तेषु॒ प्रास्माँ अ॑व॒ पृत॑नासु॒ प्र वि॒क्षु॥ ६<span class="rvts2">.</span>०४१<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रत्य॑स्मै॒ पिपी॑षते॒ विश्वा॑नि वि॒दुषे॑ भर।</p>
<p class="Shloka">अ॒रं॒ग॒माय॒ जग्म॒येऽप॑श्चाद्दघ्वने॒ नरे॑॥ ६<span class="rvts2">.</span>०४२<span class="rvts2">.</span>०१</p>
<p class="Shloka">एमे॑नं प्र॒त्येत॑न॒ सोमे॑भिः सोम॒पात॑मम्।</p>
<p class="Shloka">अम॑त्रेभिरृजी॒षिण॒मिन्द्रं॑ सु॒तेभि॒रिन्दु॑भिः॥ ६<span class="rvts2">.</span>०४२<span class="rvts2">.</span>०२</p>
<p class="Shloka">यदी॑ सु॒तेभि॒रिन्दु॑भि॒ सोमे॑भिः प्रति॒भूष॑थ।</p>
<p class="Shloka">वेदा॒ विश्व॑स्य॒ मेधि॑रो धृ॒षत्तंत॒मिदेष॑ते॥ ६<span class="rvts2">.</span>०४२<span class="rvts2">.</span>०३</p>
<p class="Shloka">अ॒स्माअ॑स्मा॒ इदन्ध॒सोऽध्व॑र्यो॒ प्र भ॑रा सु॒तम्।</p>
<p class="Shloka">कु॒वित्स॑मस्य॒ जेन्य॑स्य॒ शर्ध॑तो॒ऽभिश॑स्तेरव॒स्पर॑त्॥ ६<span class="rvts2">.</span>०४२<span class="rvts2">.</span>०४</p>
<p class="Sub-Heading">सूक्त</p>
<p class="Shloka">यस्य॒ त्यच्छम्ब॑रं॒ मदे॒ दिवो॑दासाय र॒न्धय॑।</p>
<p class="Shloka">अ॒यं स सोम॑ इन्द्र ते सु॒तः पिब॑॥ ६<span class="rvts2">.</span>०४३<span class="rvts2">.</span>०१</p>
<p class="Shloka">यस्य॑ तीव्र॒सुतं॒ मदं॒ मध्य॒मन्तं॑ च॒ रक्ष॑से।</p>
<p class="Shloka">अ॒यं स सोम॑ इन्द्र ते सु॒तः पिब॑॥ ६<span class="rvts2">.</span>०४३<span class="rvts2">.</span>०२</p>
<p class="Shloka">यस्य॒ गा अ॒न्तरश्म॑नो॒ मदे॑ दृ॒ळ्हा अ॒वासृ॑जः।</p>
<p class="Shloka">अ॒यं स सोम॑ इन्द्र ते सु॒तः पिब॑॥ ६<span class="rvts2">.</span>०४३<span class="rvts2">.</span>०३</p>
<p class="Shloka">यस्य॑ मन्दा॒नो अन्ध॑सो॒ माघो॑नं दधि॒षे शव॑।</p>
<p class="Shloka">अ॒यं स सोम॑ इन्द्र ते सु॒तः पिब॑॥ ६<span class="rvts2">.</span>०४३<span class="rvts2">.</span>०४</p>
<p class="Sub-Heading">सूक्त</p>
<p class="Shloka">यो र॑यिवो र॒यिंत॑मो॒ यो द्यु॒म्नैर्द्यु॒म्नव॑त्तमः।</p>
<p class="Shloka">सोम॑ सु॒तः स इ॑न्द्र॒ तेऽस्ति॑ स्वधापते॒ मद॑॥ ६<span class="rvts2">.</span>०४४<span class="rvts2">.</span>०१</p>
<p class="Shloka">यः श॒ग्मस्तु॑विशग्म ते रा॒यो दा॒मा म॑ती॒नाम्।</p>
<p class="Shloka">सोम॑ सु॒तः स इ॑न्द्र॒ तेऽस्ति॑ स्वधापते॒ मद॑॥ ६<span class="rvts2">.</span>०४४<span class="rvts2">.</span>०२</p>
<p class="Shloka">येन॑ वृ॒द्धो न शव॑सा तु॒रो न स्वाभि॑रू॒तिभि॑।</p>
<p class="Shloka">सोम॑ सु॒तः स इ॑न्द्र॒ तेऽस्ति॑ स्वधापते॒ मद॑॥ ६<span class="rvts2">.</span>०४४<span class="rvts2">.</span>०३</p>
<p class="Shloka">त्यमु॑ वो॒ अप्र॑हणं गृणी॒षे शव॑स॒स्पति॑म्।</p>
<p class="Shloka">इन्द्रं॑ विश्वा॒साहं॒ नरं॒ मंहि॑ष्ठं वि॒श्वच॑र्षणिम्॥ ६<span class="rvts2">.</span>०४४<span class="rvts2">.</span>०४</p>
<p class="Shloka">यं व॒र्धय॒न्तीद्गिर॒ पतिं॑ तु॒रस्य॒ राध॑सः।</p>
<p class="Shloka">तमिन्न्व॑स्य॒ रोद॑सी दे॒वी शुष्मं॑ सपर्यतः॥ ६<span class="rvts2">.</span>०४४<span class="rvts2">.</span>०५</p>
<p class="Shloka">तद्व॑ उ॒क्थस्य॑ ब॒र्हणेन्द्रा॑योपस्तृणी॒षणि॑।</p>
<p class="Shloka">विपो॒ न यस्यो॒तयो॒ वि यद्रोह॑न्ति स॒क्षित॑॥ ६<span class="rvts2">.</span>०४४<span class="rvts2">.</span>०६</p>
<p class="Shloka">अवि॑द॒द्दक्षं॑ मि॒त्रो नवी॑यान्पपा॒नो दे॒वेभ्यो॒ वस्यो॑ अचैत्।</p>
<p class="Shloka">स॒स॒वान्स्तौ॒लाभि॑र्धौ॒तरी॑भिरुरु॒ष्या पा॒युर॑भव॒त्सखि॑भ्यः॥ ६<span class="rvts2">.</span>०४४<span class="rvts2">.</span>०७</p>
<p class="Shloka">ऋ॒तस्य॑ प॒थि वे॒धा अ॑पायि श्रि॒ये मनां॑सि दे॒वासो॑ अक्रन्।</p>
<p class="Shloka">दधा॑नो॒ नाम॑ म॒हो वचो॑भि॒र्वपु॑र्दृ॒शये॑ वे॒न्यो व्या॑वः॥ ६<span class="rvts2">.</span>०४४<span class="rvts2">.</span>०८</p>
<p class="Shloka">द्यु॒मत्त॑मं॒ दक्षं॑ धेह्य॒स्मे सेधा॒ जना॑नां पू॒र्वीररा॑तीः।</p>
<p class="Shloka">वर्षी॑यो॒ वय॑ कृणुहि॒ शची॑भि॒र्धन॑स्य सा॒ताव॒स्माँ अ॑विड्ढि॥ ६<span class="rvts2">.</span>०४४<span class="rvts2">.</span>०९</p>
<p class="Shloka">इन्द्र॒ तुभ्य॒मिन्म॑घवन्नभूम व॒यं दा॒त्रे ह॑रिवो॒ मा वि वे॑नः।</p>
<p class="Shloka">नकि॑रा॒पिर्द॑दृशे मर्त्य॒त्रा किम॒ङ्ग र॑ध्र॒चोद॑नं त्वाहुः॥ ६<span class="rvts2">.</span>०४४<span class="rvts2">.</span>१०</p>
<p class="Shloka">मा जस्व॑ने वृषभ नो ररीथा॒ मा ते॑ रे॒वत॑ स॒ख्ये रि॑षाम।</p>
<p class="Shloka">पू॒र्वीष्ट॑ इन्द्र नि॒ष्षिधो॒ जने॑षु ज॒ह्यसु॑ष्वी॒न्प्र वृ॒हापृ॑णतः॥ ६<span class="rvts2">.</span>०४४<span class="rvts2">.</span>११</p>
<p class="Shloka">उद॒भ्राणी॑व स्त॒नय॑न्निय॒र्तीन्द्रो॒ राधां॒स्यश्व्या॑नि॒ गव्या॑।</p>
<p class="Shloka">त्वम॑सि प्र॒दिव॑ का॒रुधा॑या॒ मा त्वा॑दा॒मान॒ आ द॑भन्म॒घोन॑॥ ६<span class="rvts2">.</span>०४४<span class="rvts2">.</span>१२</p>
<p class="Shloka">अध्व॑र्यो वीर॒ प्र म॒हे सु॒ताना॒मिन्द्रा॑य भर॒ स ह्य॑स्य॒ राजा॑।</p>
<p class="Shloka">यः पू॒र्व्याभि॑रु॒त नूत॑नाभिर्गी॒र्भिर्वा॑वृ॒धे गृ॑ण॒तामृषी॑णाम्॥ ६<span class="rvts2">.</span>०४४<span class="rvts2">.</span>१३</p>
<p class="Shloka">अ॒स्य मदे॑ पु॒रु वर्पां॑सि वि॒द्वानिन्द्रो॑ वृ॒त्राण्य॑प्र॒ती ज॑घान।</p>
<p class="Shloka">तमु॒ प्र हो॑षि॒ मधु॑मन्तमस्मै॒ सोमं॑ वी॒राय॑ शि॒प्रिणे॒ पिब॑ध्यै॥ ६<span class="rvts2">.</span>०४४<span class="rvts2">.</span>१४</p>
<p class="Shloka">पाता॑ सु॒तमिन्द्रो॑ अस्तु॒ सोमं॒ हन्ता॑ वृ॒त्रं वज्रे॑ण मन्दसा॒नः।</p>
<p class="Shloka">गन्ता॑ य॒ज्ञं प॑रा॒वत॑श्चि॒दच्छा॒ वसु॑र्धी॒नाम॑वि॒ता का॒रुधा॑याः॥ ६<span class="rvts2">.</span>०४४<span class="rvts2">.</span>१५</p>
<p class="Shloka">इ॒दं त्यत्पात्र॑मिन्द्र॒पान॒मिन्द्र॑स्य प्रि॒यम॒मृत॑मपायि।</p>
<p class="Shloka">मत्स॒द्यथा॑ सौमन॒साय॑ दे॒वं व्य१स्मद्द्वेषो॑ यु॒यव॒द्व्यंह॑॥ ६<span class="rvts2">.</span>०४४<span class="rvts2">.</span>१६</p>
<p class="Shloka">ए॒ना म॑न्दा॒नो ज॒हि शू॑र॒ शत्रू॑ञ्जा॒मिमजा॑मिं मघवन्न॒मित्रा॑न्।</p>
<p class="Shloka">अ॒भि॒षे॒णाँ अ॒भ्या॒३देदि॑शाना॒न्परा॑च इन्द्र॒ प्र मृ॑णा ज॒ही च॑॥ ६<span class="rvts2">.</span>०४४<span class="rvts2">.</span>१७</p>
<p class="Shloka">आ॒सु ष्मा॑ णो मघवन्निन्द्र पृ॒त्स्व१स्मभ्यं॒ महि॒ वरि॑वः सु॒गं क॑।</p>
<p class="Shloka">अ॒पां तो॒कस्य॒ तन॑यस्य जे॒ष इन्द्र॑ सू॒रीन्कृ॑णु॒हि स्मा॑ नो अ॒र्धम्॥ ६<span class="rvts2">.</span>०४४<span class="rvts2">.</span>१८</p>
<p class="Shloka">आ त्वा॒ हर॑यो॒ वृष॑णो युजा॒ना वृष॑रथासो॒ वृष॑रश्म॒योऽत्या॑।</p>
<p class="Shloka">अ॒स्म॒त्राञ्चो॒ वृष॑णो वज्र॒वाहो॒ वृष्णे॒ मदा॑य सु॒युजो॑ वहन्तु॥ ६<span class="rvts2">.</span>०४४<span class="rvts2">.</span>१९</p>
<p class="Shloka">आ ते॑ वृष॒न्वृष॑णो॒ द्रोण॑मस्थुर्घृत॒प्रुषो॒ नोर्मयो॒ मद॑न्तः।</p>
<p class="Shloka">इन्द्र॒ प्र तुभ्यं॒ वृष॑भिः सु॒तानां॒ वृष्णे॑ भरन्ति वृष॒भाय॒ सोम॑म्॥ ६<span class="rvts2">.</span>०४४<span class="rvts2">.</span>२०</p>
<p class="Shloka">वृषा॑सि दि॒वो वृ॑ष॒भः पृ॑थि॒व्या वृषा॒ सिन्धू॑नां वृष॒भः स्तिया॑नाम्।</p>
<p class="Shloka">वृष्णे॑ त॒ इन्दु॑र्वृषभ पीपाय स्वा॒दू रसो॑ मधु॒पेयो॒ वरा॑य॥ ६<span class="rvts2">.</span>०४४<span class="rvts2">.</span>२१</p>
<p class="Shloka">अ॒यं दे॒वः सह॑सा॒ जाय॑मान॒ इन्द्रे॑ण यु॒जा प॒णिम॑स्तभायत्।</p>
<p class="Shloka">अ॒यं स्वस्य॑ पि॒तुरायु॑धा॒नीन्दु॑रमुष्णा॒दशि॑वस्य मा॒याः॥ ६<span class="rvts2">.</span>०४४<span class="rvts2">.</span>२२</p>
<p class="Shloka">अ॒यम॑कृणोदु॒षस॑ सु॒पत्नी॑र॒यं सूर्ये॑ अदधा॒ज्ज्योति॑र॒न्तः।</p>
<p class="Shloka">अ॒यं त्रि॒धातु॑ दि॒वि रो॑च॒नेषु॑ त्रि॒तेषु॑ विन्दद॒मृतं॒ निगू॑ळ्हम्॥ ६<span class="rvts2">.</span>०४४<span class="rvts2">.</span>२३</p>
<p class="Shloka">अ॒यं द्यावा॑पृथि॒वी वि ष्क॑भायद॒यं रथ॑मयुनक्स॒प्तर॑श्मिम्।</p>
<p class="Shloka">अ॒यं गोषु॒ शच्या॑ प॒क्वम॒न्तः सोमो॑ दाधार॒ दश॑यन्त्र॒मुत्स॑म्॥ ६<span class="rvts2">.</span>०४४<span class="rvts2">.</span>२४</p>
<p class="Sub-Heading">सूक्त</p>
<p class="Shloka">य आन॑यत्परा॒वत॒ सुनी॑ती तु॒र्वशं॒ यदु॑म्।</p>
<p class="Shloka">इन्द्र॒ स नो॒ युवा॒ सखा॑॥ ६<span class="rvts2">.</span>०४५<span class="rvts2">.</span>०१</p>
<p class="Shloka">अ॒वि॒प्रे चि॒द्वयो॒ दध॑दना॒शुना॑ चि॒दर्व॑ता।</p>
<p class="Shloka">इन्द्रो॒ जेता॑ हि॒तं धन॑म्॥ ६<span class="rvts2">.</span>०४५<span class="rvts2">.</span>०२</p>
<p class="Shloka">म॒हीर॑स्य॒ प्रणी॑तयः पू॒र्वीरु॒त प्रश॑स्तयः।</p>
<p class="Shloka">नास्य॑ क्षीयन्त ऊ॒तय॑॥ ६<span class="rvts2">.</span>०४५<span class="rvts2">.</span>०३</p>
<p class="Shloka">सखा॑यो॒ ब्रह्म॑वाह॒सेऽर्च॑त॒ प्र च॑ गायत।</p>
<p class="Shloka">स हि न॒ प्रम॑तिर्म॒ही॥ ६<span class="rvts2">.</span>०४५<span class="rvts2">.</span>०४</p>
<p class="Shloka">त्वमेक॑स्य वृत्रहन्नवि॒ता द्वयो॑रसि।</p>
<p class="Shloka">उ॒तेदृशे॒ यथा॑ व॒यम्॥ ६<span class="rvts2">.</span>०४५<span class="rvts2">.</span>०५</p>
<p class="Shloka">नय॒सीद्वति॒ द्विष॑ कृ॒णोष्यु॑क्थशं॒सिन॑।</p>
<p class="Shloka">नृभि॑ सु॒वीर॑ उच्यसे॥ ६<span class="rvts2">.</span>०४५<span class="rvts2">.</span>०६</p>
<p class="Shloka">ब्र॒ह्माणं॒ ब्रह्म॑वाहसं गी॒र्भिः सखा॑यमृ॒ग्मिय॑म्।</p>
<p class="Shloka">गां न दो॒हसे॑ हुवे॥ ६<span class="rvts2">.</span>०४५<span class="rvts2">.</span>०७</p>
<p class="Shloka">यस्य॒ विश्वा॑नि॒ हस्त॑योरू॒चुर्वसू॑नि॒ नि द्वि॒ता।</p>
<p class="Shloka">वी॒रस्य॑ पृतना॒षह॑॥ ६<span class="rvts2">.</span>०४५<span class="rvts2">.</span>०८</p>
<p class="Shloka">वि दृ॒ळ्हानि॑ चिदद्रिवो॒ जना॑नां शचीपते।</p>
<p class="Shloka">वृ॒ह मा॒या अ॑नानत॥ ६<span class="rvts2">.</span>०४५<span class="rvts2">.</span>०९</p>
<p class="Shloka">तमु॑ त्वा सत्य सोमपा॒ इन्द्र॑ वाजानां पते।</p>
<p class="Shloka">अहू॑महि श्रव॒स्यव॑॥ ६<span class="rvts2">.</span>०४५<span class="rvts2">.</span>१०</p>
<p class="Shloka">तमु॑ त्वा॒ यः पु॒रासि॑थ॒ यो वा॑ नू॒नं हि॒ते धने॑।</p>
<p class="Shloka">हव्य॒ स श्रु॑धी॒ हव॑म्॥ ६<span class="rvts2">.</span>०४५<span class="rvts2">.</span>११</p>
<p class="Shloka">धी॒भिरर्व॑द्भि॒रर्व॑तो॒ वाजाँ॑ इन्द्र श्र॒वाय्या॑न्।</p>
<p class="Shloka">त्वया॑ जेष्म हि॒तं धन॑म्॥ ६<span class="rvts2">.</span>०४५<span class="rvts2">.</span>१२</p>
<p class="Shloka">अभू॑रु वीर गिर्वणो म॒हाँ इ॑न्द्र॒ धने॑ हि॒ते।</p>
<p class="Shloka">भरे॑ वितन्त॒साय्य॑॥ ६<span class="rvts2">.</span>०४५<span class="rvts2">.</span>१३</p>
<p class="Shloka">या त॑ ऊ॒तिर॑मित्रहन्म॒क्षूज॑वस्त॒मास॑ति।</p>
<p class="Shloka">तया॑ नो हिनुही॒ रथ॑म्॥ ६<span class="rvts2">.</span>०४५<span class="rvts2">.</span>१४</p>
<p class="Shloka">स रथे॑न र॒थीत॑मो॒ऽस्माके॑नाभि॒युग्व॑ना।</p>
<p class="Shloka">जेषि॑ जिष्णो हि॒तं धन॑म्॥ ६<span class="rvts2">.</span>०४५<span class="rvts2">.</span>१५</p>
<p class="Shloka">य एक॒ इत्तमु॑ ष्टुहि कृष्टी॒नां विच॑र्षणिः।</p>
<p class="Shloka">पति॑र्ज॒ज्ञे वृष॑क्रतुः॥ ६<span class="rvts2">.</span>०४५<span class="rvts2">.</span>१६</p>
<p class="Shloka">यो गृ॑ण॒तामिदासि॑था॒पिरू॒ती शि॒वः सखा॑।</p>
<p class="Shloka">स त्वं न॑ इन्द्र मृळय॥ ६<span class="rvts2">.</span>०४५<span class="rvts2">.</span>१७</p>
<p class="Shloka">धि॒ष्व वज्रं॒ गभ॑स्त्यो रक्षो॒हत्या॑य वज्रिवः।</p>
<p class="Shloka">सा॒स॒ही॒ष्ठा अ॒भि स्पृध॑॥ ६<span class="rvts2">.</span>०४५<span class="rvts2">.</span>१८</p>
<p class="Shloka">प्र॒त्नं र॑यी॒णां युजं॒ सखा॑यं कीरि॒चोद॑नम्।</p>
<p class="Shloka">ब्रह्म॑वाहस्तमं हुवे॥ ६<span class="rvts2">.</span>०४५<span class="rvts2">.</span>१९</p>
<p class="Shloka">स हि विश्वा॑नि॒ पार्थि॑वाँ॒ एको॒ वसू॑नि॒ पत्य॑ते।</p>
<p class="Shloka">गिर्व॑णस्तमो॒ अध्रि॑गुः॥ ६<span class="rvts2">.</span>०४५<span class="rvts2">.</span>२०</p>
<p class="Shloka">स नो॑ नि॒युद्भि॒रा पृ॑ण॒ कामं॒ वाजे॑भिर॒श्विभि॑।</p>
<p class="Shloka">गोम॑द्भिर्गोपते धृ॒षत्॥ ६<span class="rvts2">.</span>०४५<span class="rvts2">.</span>२१</p>
<p class="Shloka">तद्वो॑ गाय सु॒ते सचा॑ पुरुहू॒ताय॒ सत्व॑ने।</p>
<p class="Shloka">शं यद्गवे॒ न शा॒किने॑॥ ६<span class="rvts2">.</span>०४५<span class="rvts2">.</span>२२</p>
<p class="Shloka">न घा॒ वसु॒र्नि य॑मते दा॒नं वाज॑स्य॒ गोम॑तः।</p>
<p class="Shloka">यत्सी॒मुप॒ श्रव॒द्गिर॑॥ ६<span class="rvts2">.</span>०४५<span class="rvts2">.</span>२३</p>
<p class="Shloka">कु॒वित्स॑स्य॒ प्र हि व्र॒जं गोम॑न्तं दस्यु॒हा गम॑त्।</p>
<p class="Shloka">शची॑भि॒रप॑ नो वरत्॥ ६<span class="rvts2">.</span>०४५<span class="rvts2">.</span>२४</p>
<p class="Shloka">इ॒मा उ॑ त्वा शतक्रतो॒ऽभि प्र णो॑नुवु॒र्गिर॑।</p>
<p class="Shloka">इन्द्र॑ व॒त्सं न मा॒तर॑॥ ६<span class="rvts2">.</span>०४५<span class="rvts2">.</span>२५</p>
<p class="Shloka">दू॒णाशं॑ स॒ख्यं तव॒ गौर॑सि वीर गव्य॒ते।</p>
<p class="Shloka">अश्वो॑ अश्वाय॒ते भ॑व॥ ६<span class="rvts2">.</span>०४५<span class="rvts2">.</span>२६</p>
<p class="Shloka">स म॑न्दस्वा॒ ह्यन्ध॑सो॒ राध॑से त॒न्वा॑ म॒हे।</p>
<p class="Shloka">न स्तो॒तारं॑ नि॒दे क॑रः॥ ६<span class="rvts2">.</span>०४५<span class="rvts2">.</span>२७</p>
<p class="Shloka">इ॒मा उ॑ त्वा सु॒तेसु॑ते॒ नक्ष॑न्ते गिर्वणो॒ गिर॑।</p>
<p class="Shloka">व॒त्सं गावो॒ न धे॒नव॑॥ ६<span class="rvts2">.</span>०४५<span class="rvts2">.</span>२८</p>
<p class="Shloka">पु॒रू॒तमं॑ पुरू॒णां स्तो॑तॄ॒णां विवा॑चि।</p>
<p class="Shloka">वाजे॑भिर्वाजय॒ताम्॥ ६<span class="rvts2">.</span>०४५<span class="rvts2">.</span>२९</p>
<p class="Shloka">अ॒स्माक॑मिन्द्र भूतु ते॒ स्तोमो॒ वाहि॑ष्ठो॒ अन्त॑मः।</p>
<p class="Shloka">अ॒स्मान्रा॒ये म॒हे हि॑नु॥ ६<span class="rvts2">.</span>०४५<span class="rvts2">.</span>३०</p>
<p class="Shloka">अधि॑ बृ॒बुः प॑णी॒नां वर्षि॑ष्ठे मू॒र्धन्न॑स्थात्।</p>
<p class="Shloka">उ॒रुः कक्षो॒ न गा॒ङ्ग्यः॥ ६<span class="rvts2">.</span>०४५<span class="rvts2">.</span>३१</p>
<p class="Shloka">यस्य॑ वा॒योरि॑व द्र॒वद्भ॒द्रा रा॒तिः स॑ह॒स्रिणी॑।</p>
<p class="Shloka">स॒द्यो दा॒नाय॒ मंह॑ते॥ ६<span class="rvts2">.</span>०४५<span class="rvts2">.</span>३२</p>
<p class="Shloka">तत्सु नो॒ विश्वे॑ अ॒र्य आ सदा॑ गृणन्ति का॒रव॑।</p>
<p class="Shloka">बृ॒बुं स॑हस्र॒दात॑मं सू॒रिं स॑हस्र॒सात॑मम्॥ ६<span class="rvts2">.</span>०४५<span class="rvts2">.</span>३३</p>
<p class="Sub-Heading">सूक्त</p>
<p class="Shloka">त्वामिद्धि हवा॑महे सा॒ता वाज॑स्य का॒रव॑।</p>
<p class="Shloka">त्वां वृ॒त्रेष्वि॑न्द्र॒ सत्प॑तिं॒ नर॒स्त्वां काष्ठा॒स्वर्व॑तः॥ ६<span class="rvts2">.</span>०४६<span class="rvts2">.</span>०१</p>
<p class="Shloka">स त्वं न॑श्चित्र वज्रहस्त धृष्णु॒या म॒हः स्त॑वा॒नो अ॑द्रिवः।</p>
<p class="Shloka">गामश्वं॑ र॒थ्य॑मिन्द्र॒ सं कि॑र स॒त्रा वाजं॒ न जि॒ग्युषे॑॥ ६<span class="rvts2">.</span>०४६<span class="rvts2">.</span>०२</p>
<p class="Shloka">यः स॑त्रा॒हा विच॑र्षणि॒रिन्द्रं॒ तं हू॑महे व॒यम्।</p>
<p class="Shloka">सह॑स्रमुष्क॒ तुवि॑नृम्ण॒ सत्प॑ते॒ भवा॑ स॒मत्सु॑ नो वृ॒धे॥ ६<span class="rvts2">.</span>०४६<span class="rvts2">.</span>०३</p>
<p class="Shloka">बाध॑से॒ जना॑न्वृष॒भेव॑ म॒न्युना॒ घृषौ॑ मी॒ळ्ह ऋ॑चीषम।</p>
<p class="Shloka">अ॒स्माकं॑ बोध्यवि॒ता म॑हाध॒ने त॒नूष्व॒प्सु सूर्ये॑॥ ६<span class="rvts2">.</span>०४६<span class="rvts2">.</span>०४</p>
<p class="Shloka">इन्द्र॒ ज्येष्ठं॑ न॒ आ भ॑रँ॒ ओजि॑ष्ठं॒ पपु॑रि॒ श्रव॑।</p>
<p class="Shloka">येने॒मे चि॑त्र वज्रहस्त॒ रोद॑सी॒ ओभे सु॑शिप्र॒ प्राः॥ ६<span class="rvts2">.</span>०४६<span class="rvts2">.</span>०५</p>
<p class="Shloka">त्वामु॒ग्रमव॑से चर्षणी॒सहं॒ राज॑न्दे॒वेषु॑ हूमहे।</p>
<p class="Shloka">विश्वा॒ सु नो॑ विथु॒रा पि॑ब्द॒ना व॑सो॒ऽमित्रा॑न्सु॒षहा॑न्कृधि॥ ६<span class="rvts2">.</span>०४६<span class="rvts2">.</span>०६</p>
<p class="Shloka">यदि॑न्द्र॒ नाहु॑षी॒ष्वाँ ओजो॑ नृ॒म्णं च॑ कृ॒ष्टिषु॑।</p>
<p class="Shloka">यद्वा॒ पञ्च॑ क्षिती॒नां द्यु॒म्नमा भ॑र स॒त्रा विश्वा॑नि॒ पौंस्या॑॥ ६<span class="rvts2">.</span>०४६<span class="rvts2">.</span>०७</p>
<p class="Shloka">यद्वा॑ तृ॒क्षौ म॑घवन्द्रु॒ह्यावा जने॒ यत्पू॒रौ कच्च॒ वृष्ण्य॑म्।</p>
<p class="Shloka">अ॒स्मभ्यं॒ तद्रि॑रीहि॒ सं नृ॒षाह्ये॒ऽमित्रा॑न्पृ॒त्सु तु॒र्वणे॑॥ ६<span class="rvts2">.</span>०४६<span class="rvts2">.</span>०८</p>
<p class="Shloka">इन्द्र॑ त्रि॒धातु॑ शर॒णं त्रि॒वरू॑थं स्वस्ति॒मत्।</p>
<p class="Shloka">छ॒र्दिर्य॑च्छ म॒घव॑द्भ्यश्च॒ मह्यं॑ च या॒वया॑ दि॒द्युमे॑भ्यः॥ ६<span class="rvts2">.</span>०४६<span class="rvts2">.</span>०९</p>
<p class="Shloka">ये ग॑व्य॒ता मन॑सा॒ शत्रु॑माद॒भुर॑भिप्र॒घ्नन्ति॑ धृष्णु॒या।</p>
<p class="Shloka">अध॑ स्मा नो मघवन्निन्द्र गिर्वणस्तनू॒पा अन्त॑मो भव॥ ६<span class="rvts2">.</span>०४६<span class="rvts2">.</span>१०</p>
<p class="Shloka">अध॑ स्मा नो वृ॒धे भ॒वेन्द्र॑ ना॒यम॑वा यु॒धि।</p>
<p class="Shloka">यद॒न्तरि॑क्षे प॒तय॑न्ति प॒र्णिनो॑ दि॒द्यव॑स्ति॒ग्ममू॑र्धानः॥ ६<span class="rvts2">.</span>०४६<span class="rvts2">.</span>११</p>
<p class="Shloka">यत्र॒ शूरा॑सस्त॒न्वो॑ वितन्व॒ते प्रि॒या शर्म॑ पितॄ॒णाम्।</p>
<p class="Shloka">अध॑ स्मा यच्छ त॒न्वे॒३ तने॑ च छ॒र्दिर॒चित्तं॑ या॒वय॒ द्वेष॑॥ ६<span class="rvts2">.</span>०४६<span class="rvts2">.</span>१२</p>
<p class="Shloka">यदि॑न्द्र॒ सर्गे॒ अर्व॑तश्चो॒दया॑से महाध॒ने।</p>
<p class="Shloka">अ॒स॒म॒ने अध्व॑नि वृजि॒ने प॒थि श्ये॒नाँ इ॑व श्रवस्य॒तः॥ ६<span class="rvts2">.</span>०४६<span class="rvts2">.</span>१३</p>
<p class="Shloka">सिन्धूँ॑रिव प्रव॒ण आ॑शु॒या य॒तो यदि॒ क्लोश॒मनु॒ ष्वणि॑।</p>
<p class="Shloka">आ ये वयो॒ न वर्वृ॑त॒त्यामि॑षि गृभी॒ता बा॒ह्वोर्गवि॑॥ ६<span class="rvts2">.</span>०४६<span class="rvts2">.</span>१४</p>
<p class="Sub-Heading">सूक्त</p>
<p class="Shloka">स्वा॒दुष्किला॒यं मधु॑माँ उ॒तायं ती॒व्रः किला॒यं रस॑वाँ उ॒तायम्।</p>
<p class="Shloka">उ॒तो न्व१स्य प॑पि॒वांस॒मिन्द्रं॒ न कश्च॒न स॑हत आह॒वेषु॑॥ ६<span class="rvts2">.</span>०४७<span class="rvts2">.</span>०१</p>
<p class="Shloka">अ॒यं स्वा॒दुरि॒ह मदि॑ष्ठ आस॒ यस्येन्द्रो॑ वृत्र॒हत्ये॑ म॒माद॑।</p>
<p class="Shloka">पु॒रूणि॒ यश्च्यौ॒त्ना शम्ब॑रस्य॒ वि न॑व॒तिं नव॑ च दे॒ह्यो॒३ हन्॥ ६<span class="rvts2">.</span>०४७<span class="rvts2">.</span>०२</p>
<p class="Shloka">अ॒यं मे॑ पी॒त उदि॑यर्ति॒ वाच॑म॒यं म॑नी॒षामु॑श॒तीम॑जीगः।</p>
<p class="Shloka">अ॒यं षळु॒र्वीर॑मिमीत॒ धीरो॒ न याभ्यो॒ भुव॑नं॒ कच्च॒नारे॥ ६<span class="rvts2">.</span>०४७<span class="rvts2">.</span>०३</p>
<p class="Shloka">अ॒यं स यो व॑रि॒माणं॑ पृथि॒व्या व॒र्ष्माणं॑ दि॒वो अकृ॑णोद॒यं सः।</p>
<p class="Shloka">अ॒यं पी॒यूषं॑ ति॒सृषु॑ प्र॒वत्सु॒ सोमो॑ दाधारो॒र्व१न्तरि॑क्षम्॥ ६<span class="rvts2">.</span>०४७<span class="rvts2">.</span>०४</p>
<p class="Shloka">अ॒यं वि॑दच्चित्र॒दृशी॑क॒मर्ण॑ शु॒क्रस॑द्मनामु॒षसा॒मनी॑के।</p>
<p class="Shloka">अ॒यं म॒हान्म॑ह॒ता स्कम्भ॑ने॒नोद्द्याम॑स्तभ्नाद्वृष॒भो म॒रुत्वा॑न्॥ ६<span class="rvts2">.</span>०४७<span class="rvts2">.</span>०५</p>
<p class="Shloka">धृ॒षत्पि॑ब क॒लशे॒ सोम॑मिन्द्र वृत्र॒हा शू॑र सम॒रे वसू॑नाम्।</p>
<p class="Shloka">माध्यं॑दिने॒ सव॑न॒ आ वृ॑षस्व रयि॒स्थानो॑ र॒यिम॒स्मासु॑ धेहि॥ ६<span class="rvts2">.</span>०४७<span class="rvts2">.</span>०६</p>
<p class="Shloka">इन्द्र॒ प्र ण॑ पुरए॒तेव॑ पश्य॒ प्र नो॑ नय प्रत॒रं वस्यो॒ अच्छ॑।</p>
<p class="Shloka">भवा॑ सुपा॒रो अ॑तिपार॒यो नो॒ भवा॒ सुनी॑तिरु॒त वा॒मनी॑तिः॥ ६<span class="rvts2">.</span>०४७<span class="rvts2">.</span>०७</p>
<p class="Shloka">उ॒रुं नो॑ लो॒कमनु॑ नेषि वि॒द्वान्स्व॑र्व॒ज्ज्योति॒रभ॑यं स्व॒स्ति।</p>
<p class="Shloka">ऋ॒ष्वा त॑ इन्द्र॒ स्थवि॑रस्य बा॒हू उप॑ स्थेयाम शर॒णा बृ॒हन्ता॑॥ ६<span class="rvts2">.</span>०४७<span class="rvts2">.</span>०८</p>
<p class="Shloka">वरि॑ष्ठे न इन्द्र व॒न्धुरे॑ धा॒ वहि॑ष्ठयोः शताव॒न्नश्व॑यो॒रा।</p>
<p class="Shloka">इष॒मा व॑क्षी॒षां वर्षि॑ष्ठां॒ मा न॑स्तारीन्मघव॒न्रायो॑ अ॒र्यः॥ ६<span class="rvts2">.</span>०४७<span class="rvts2">.</span>०९</p>
<p class="Shloka">इन्द्र॑ मृ॒ळ मह्यं॑ जी॒वातु॑मिच्छ चो॒दय॒ धिय॒मय॑सो॒ न धारा॑म्।</p>
<p class="Shloka">यत्किं चा॒हं त्वा॒युरि॒दं वदा॑मि॒ तज्जु॑षस्व कृ॒धि मा॑ दे॒वव॑न्तम्॥ ६<span class="rvts2">.</span>०४७<span class="rvts2">.</span>१०</p>
<p class="Shloka">त्रा॒तार॒मिन्द्र॑मवि॒तार॒मिन्द्रं॒ हवे॑हवे सु॒हवं॒ शूर॒मिन्द्र॑म्।</p>
<p class="Shloka">ह्वया॑मि श॒क्रं पु॑रुहू॒तमिन्द्रं॑ स्व॒स्ति नो॑ म॒घवा॑ धा॒त्विन्द्र॑॥ ६<span class="rvts2">.</span>०४७<span class="rvts2">.</span>११</p>
<p class="Shloka">इन्द्र॑ सु॒त्रामा॒ स्ववाँ॒ अवो॑भिः सुमृळी॒को भ॑वतु वि॒श्ववे॑दाः।</p>
<p class="Shloka">बाध॑तां॒ द्वेषो॒ अभ॑यं कृणोतु सु॒वीर्य॑स्य॒ पत॑यः स्याम॥ ६<span class="rvts2">.</span>०४७<span class="rvts2">.</span>१२</p>
<p class="Shloka">तस्य॑ व॒यं सु॑म॒तौ य॒ज्ञिय॒स्यापि॑ भ॒द्रे सौ॑मन॒से स्या॑म।</p>
<p class="Shloka">स सु॒त्रामा॒ स्ववाँ॒ इन्द्रो॑ अ॒स्मे आ॒राच्चि॒द्द्वेष॑ सनु॒तर्यु॑योतु॥ ६<span class="rvts2">.</span>०४७<span class="rvts2">.</span>१३</p>
<p class="Shloka">अव॒ त्वे इ॑न्द्र प्र॒वतो॒ नोर्मिर्गिरो॒ ब्रह्मा॑णि नि॒युतो॑ धवन्ते।</p>
<p class="Shloka">उ॒रू न राध॒ सव॑ना पु॒रूण्य॒पो गा व॑ज्रिन्युवसे॒ समिन्दू॑न्॥ ६<span class="rvts2">.</span>०४७<span class="rvts2">.</span>१४</p>
<p class="Shloka">क ईं॑ स्तव॒त्कः पृ॑णा॒त्को य॑जाते॒ यदु॒ग्रमिन्म॒घवा॑ वि॒श्वहावे॑त्।</p>
<p class="Shloka">पादा॑विव प्र॒हर॑न्न॒न्यम॑न्यं कृ॒णोति॒ पूर्व॒मप॑रं॒ शची॑भिः॥ ६<span class="rvts2">.</span>०४७<span class="rvts2">.</span>१५</p>
<p class="Shloka">शृ॒ण्वे वी॒र उ॒ग्रमु॑ग्रं दमा॒यन्न॒न्यम॑न्यमतिनेनी॒यमा॑नः।</p>
<p class="Shloka">ए॒ध॒मा॒न॒द्विळु॒भय॑स्य॒ राजा॑ चोष्कू॒यते॒ विश॒ इन्द्रो॑ मनु॒ष्या॑न्॥ ६<span class="rvts2">.</span>०४७<span class="rvts2">.</span>१६</p>
<p class="Shloka">परा॒ पूर्वे॑षां स॒ख्या वृ॑णक्ति वि॒तर्तु॑राणो॒ अप॑रेभिरेति।</p>
<p class="Shloka">अना॑नुभूतीरवधून्वा॒नः पू॒र्वीरिन्द्र॑ श॒रद॑स्तर्तरीति॥ ६<span class="rvts2">.</span>०४७<span class="rvts2">.</span>१७</p>
<p class="Shloka">रू॒पंरू॑पं॒ प्रति॑रूपो बभूव॒ तद॑स्य रू॒पं प्र॑ति॒चक्ष॑णाय।</p>
<p class="Shloka">इन्द्रो॑ मा॒याभि॑ पुरु॒रूप॑ ईयते यु॒क्ता ह्य॑स्य॒ हर॑यः श॒ता दश॑॥ ६<span class="rvts2">.</span>०४७<span class="rvts2">.</span>१८</p>
<p class="Shloka">यु॒जा॒नो ह॒रिता॒ रथे॒ भूरि॒ त्वष्टे॒ह रा॑जति।</p>
<p class="Shloka">को वि॒श्वाहा॑ द्विष॒तः पक्ष॑ आसत उ॒तासी॑नेषु सू॒रिषु॑॥ ६<span class="rvts2">.</span>०४७<span class="rvts2">.</span>१९</p>
<p class="Shloka">अ॒ग॒व्यू॒ति क्षेत्र॒माग॑न्म देवा उ॒र्वी स॒ती भूमि॑रंहूर॒णाभू॑त्।</p>
<p class="Shloka">बृह॑स्पते॒ प्र चि॑कित्सा॒ गवि॑ष्टावि॒त्था स॒ते ज॑रि॒त्र इ॑न्द्र॒ पन्था॑म्॥ ६<span class="rvts2">.</span>०४७<span class="rvts2">.</span>२०</p>
<p class="Shloka">दि॒वेदि॑वे स॒दृशी॑र॒न्यमर्धं॑ कृ॒ष्णा अ॑सेध॒दप॒ सद्म॑नो॒ जाः।</p>
<p class="Shloka">अह॑न्दा॒सा वृ॑ष॒भो व॑स्न॒यन्तो॒दव्र॑जे व॒र्चिनं॒ शम्ब॑रं च॥ ६<span class="rvts2">.</span>०४७<span class="rvts2">.</span>२१</p>
<p class="Shloka">प्र॒स्तो॒क इन्नु राध॑सस्त इन्द्र॒ दश॒ कोश॑यी॒र्दश॑ वा॒जिनो॑ऽदात्।</p>
<p class="Shloka">दिवो॑दासादतिथि॒ग्वस्य॒ राध॑ शाम्ब॒रं वसु॒ प्रत्य॑ग्रभीष्म॥ ६<span class="rvts2">.</span>०४७<span class="rvts2">.</span>२२</p>
<p class="Shloka">दशाश्वा॒न्दश॒ कोशा॒न्दश॒ वस्त्राधि॑भोजना।</p>
<p class="Shloka">दशो॑ हिरण्यपि॒ण्डान्दिवो॑दासादसानिषम्॥ ६<span class="rvts2">.</span>०४७<span class="rvts2">.</span>२३</p>
<p class="Shloka">दश॒ रथा॒न्प्रष्टि॑मतः श॒तं गा अथ॑र्वभ्यः।</p>
<p class="Shloka">अ॒श्व॒थः पा॒यवे॑ऽदात्॥ ६<span class="rvts2">.</span>०४७<span class="rvts2">.</span>२४</p>
<p class="Shloka">महि॒ राधो॑ वि॒श्वज॑न्यं॒ दधा॑नान्भ॒रद्वा॑जान्सार्ञ्ज॒यो अ॒भ्य॑यष्ट॥ ६<span class="rvts2">.</span>०४७<span class="rvts2">.</span>२५</p>
<p class="Shloka">वन॑स्पते वी॒ड्व॑ङ्गो॒ हि भू॒या अ॒स्मत्स॑खा प्र॒तर॑णः सु॒वीर॑।</p>
<p class="Shloka">गोभि॒ संन॑द्धो असि वी॒ळय॑स्वास्था॒ता ते॑ जयतु॒ जेत्वा॑नि॥ ६<span class="rvts2">.</span>०४७<span class="rvts2">.</span>२६</p>
<p class="Shloka">दि॒वस्पृ॑थि॒व्याः पर्योज॒ उद्भृ॑तं॒ वन॒स्पति॑भ्य॒ पर्याभृ॑तं॒ सह॑।</p>
<p class="Shloka">अ॒पामो॒ज्मानं॒ परि॒ गोभि॒रावृ॑त॒मिन्द्र॑स्य॒ वज्रं॑ ह॒विषा॒ रथं॑ यज॥ ६<span class="rvts2">.</span>०४७<span class="rvts2">.</span>२७</p>
<p class="Shloka">इन्द्र॑स्य॒ वज्रो॑ म॒रुता॒मनी॑कं मि॒त्रस्य॒ गर्भो॒ वरु॑णस्य॒ नाभि॑।</p>
<p class="Shloka">सेमां नो॑ ह॒व्यदा॑तिं जुषा॒णो देव॑ रथ॒ प्रति॑ ह॒व्या गृ॑भाय॥ ६<span class="rvts2">.</span>०४७<span class="rvts2">.</span>२८</p>
<p class="Shloka">उप॑ श्वासय पृथि॒वीमु॒त द्यां पु॑रु॒त्रा ते॑ मनुतां॒ विष्ठि॑तं॒ जग॑त्।</p>
<p class="Shloka">स दु॑न्दुभे स॒जूरिन्द्रे॑ण दे॒वैर्दू॒राद्दवी॑यो॒ अप॑ सेध॒ शत्रू॑न्॥ ६<span class="rvts2">.</span>०४७<span class="rvts2">.</span>२९</p>
<p class="Shloka">आ क्र॑न्दय॒ बल॒मोजो॑ न॒ आ धा॒ निः ष्ट॑निहि दुरि॒ता बाध॑मानः।</p>
<p class="Shloka">अप॑ प्रोथ दुन्दुभे दु॒च्छुना॑ इ॒त इन्द्र॑स्य मु॒ष्टिर॑सि वी॒ळय॑स्व॥ ६<span class="rvts2">.</span>०४७<span class="rvts2">.</span>३०</p>
<p class="Shloka">आमूर॑ज प्र॒त्याव॑र्तये॒माः के॑तु॒मद्दु॑न्दु॒भिर्वा॑वदीति।</p>
<p class="Shloka">समश्व॑पर्णा॒श्चर॑न्ति नो॒ नरो॒ऽस्माक॑मिन्द्र र॒थिनो॑ जयन्तु॥ ६<span class="rvts2">.</span>०४७<span class="rvts2">.</span>३१</p>
<p class="Sub-Heading">सूक्त</p>
<p class="Shloka">य॒ज्ञाय॑ज्ञा वो अ॒ग्नये॑ गि॒रागि॑रा च॒ दक्ष॑से।</p>
<p class="Shloka">प्रप्र॑ व॒यम॒मृतं॑ जा॒तवे॑दसं प्रि॒यं मि॒त्रं न शं॑सिषम्॥ ६<span class="rvts2">.</span>०४८<span class="rvts2">.</span>०१</p>
<p class="Shloka">ऊ॒र्जो नपा॑तं॒ स हि॒नायम॑स्म॒युर्दाशे॑म ह॒व्यदा॑तये।</p>
<p class="Shloka">भुव॒द्वाजे॑ष्ववि॒ता भुव॑द्वृ॒ध उ॒त त्रा॒ता त॒नूना॑म्॥ ६<span class="rvts2">.</span>०४८<span class="rvts2">.</span>०२</p>
<p class="Shloka">वृषा॒ ह्य॑ग्ने अ॒जरो॑ म॒हान्वि॒भास्य॒र्चिषा॑।</p>
<p class="Shloka">अज॑स्रेण शो॒चिषा॒ शोशु॑चच्छुचे सुदी॒तिभि॒ सु दी॑दिहि॥ ६<span class="rvts2">.</span>०४८<span class="rvts2">.</span>०३</p>
<p class="Shloka">म॒हो दे॒वान्यज॑सि॒ यक्ष्या॑नु॒षक्तव॒ क्रत्वो॒त दं॒सना॑।</p>
<p class="Shloka">अ॒र्वाच॑ सीं कृणुह्य॒ग्नेऽव॑से॒ रास्व॒ वाजो॒त वं॑स्व॥ ६<span class="rvts2">.</span>०४८<span class="rvts2">.</span>०४</p>
<p class="Shloka">यमापो॒ अद्र॑यो॒ वना॒ गर्भ॑मृ॒तस्य॒ पिप्र॑ति।</p>
<p class="Shloka">सह॑सा॒ यो म॑थि॒तो जाय॑ते॒ नृभि॑ पृथि॒व्या अधि॒ सान॑वि॥ ६<span class="rvts2">.</span>०४८<span class="rvts2">.</span>०५</p>
<p class="Shloka">आ यः प॒प्रौ भा॒नुना॒ रोद॑सी उ॒भे धू॒मेन॑ धावते दि॒वि।</p>
<p class="Shloka">ति॒रस्तमो॑ ददृश॒ ऊर्म्या॒स्वा श्या॒वास्व॑रु॒षो वृषा श्या॒वा अ॑रु॒षो वृषा॑॥ ६<span class="rvts2">.</span>०४८<span class="rvts2">.</span>०६</p>
<p class="Shloka">बृ॒हद्भि॑रग्ने अ॒र्चिभि॑ शु॒क्रेण॑ देव शो॒चिषा॑।</p>
<p class="Shloka">भ॒रद्वा॑जे समिधा॒नो य॑विष्ठ्य रे॒वन्न॑ शुक्र दीदिहि द्यु॒मत्पा॑वक दीदिहि॥ ६<span class="rvts2">.</span>०४८<span class="rvts2">.</span>०७</p>
<p class="Shloka">विश्वा॑सां गृ॒हप॑तिर्वि॒शाम॑सि॒ त्वम॑ग्ने॒ मानु॑षीणाम्।</p>
<p class="Shloka">श॒तं पू॒र्भिर्य॑विष्ठ पा॒ह्यंह॑सः समे॒द्धारं॑ श॒तं हिमा॑ स्तो॒तृभ्यो॒ ये च॒ दद॑ति॥ ६<span class="rvts2">.</span>०४८<span class="rvts2">.</span>०८</p>
<p class="Shloka">त्वं न॑श्चि॒त्र ऊ॒त्या वसो॒ राधां॑सि चोदय।</p>
<p class="Shloka">अ॒स्य रा॒यस्त्वम॑ग्ने र॒थीर॑सि वि॒दा गा॒धं तु॒चे तु न॑॥ ६<span class="rvts2">.</span>०४८<span class="rvts2">.</span>०९</p>
<p class="Shloka">पर्षि॑ तो॒कं तन॑यं प॒र्तृभि॒ष्ट्वमद॑ब्धै॒रप्र॑युत्वभिः।</p>
<p class="Shloka">अग्ने॒ हेळां॑सि॒ दैव्या॑ युयोधि॒ नोऽदे॑वानि॒ ह्वरां॑सि च॥ ६<span class="rvts2">.</span>०४८<span class="rvts2">.</span>१०</p>
<p class="Shloka">आ स॑खायः सब॒र्दुघां॑ धे॒नुम॑जध्व॒मुप॒ नव्य॑सा॒ वच॑।</p>
<p class="Shloka">सृ॒जध्व॒मन॑पस्फुराम्॥ ६<span class="rvts2">.</span>०४८<span class="rvts2">.</span>११</p>
<p class="Shloka">या शर्धा॑य॒ मारु॑ताय॒ स्वभा॑नवे॒ श्रवोऽमृ॑त्यु॒ धुक्ष॑त।</p>
<p class="Shloka">या मृ॑ळी॒के म॒रुतां॑ तु॒राणां॒ या सु॒म्नैरे॑व॒याव॑री॥ ६<span class="rvts2">.</span>०४८<span class="rvts2">.</span>१२</p>
<p class="Shloka">भ॒रद्वा॑जा॒याव॑ धुक्षत द्वि॒ता।</p>
<p class="Shloka">धे॒नुं च॑ वि॒श्वदो॑हस॒मिषं॑ च वि॒श्वभो॑जसम्॥ ६<span class="rvts2">.</span>०४८<span class="rvts2">.</span>१३</p>
<p class="Shloka">तं व॒ इन्द्रं॒ न सु॒क्रतुं॒ वरु॑णमिव मा॒यिन॑म्।</p>
<p class="Shloka">अ॒र्य॒मणं॒ न म॒न्द्रं सृ॒प्रभो॑जसं॒ विष्णुं॒ न स्तु॑ष आ॒दिशे॑॥ ६<span class="rvts2">.</span>०४८<span class="rvts2">.</span>१४</p>
<p class="Shloka">त्वे॒षं शर्धो॒ न मारु॑तं तुवि॒ष्वण्य॑न॒र्वाणं॑ पू॒षणं॒ सं यथा॑ श॒ता।</p>
<p class="Shloka">सं स॒हस्रा॒ कारि॑षच्चर्ष॒णिभ्य॒ आँ आ॒विर्गू॒ळ्हा वसू॑ करत्सु॒वेदा॑ नो॒ वसू॑ करत्॥ ६<span class="rvts2">.</span>०४८<span class="rvts2">.</span>१५</p>
<p class="Shloka">आ मा॑ पूष॒न्नुप॑ द्रव॒ शंसि॑षं॒ नु ते॑ अपिक॒र्ण आ॑घृणे।</p>
<p class="Shloka">अ॒घा अ॒र्यो अरा॑तयः॥ ६<span class="rvts2">.</span>०४८<span class="rvts2">.</span>१६</p>
<p class="Shloka">मा का॑क॒म्बीर॒मुद्वृ॑हो॒ वन॒स्पति॒मश॑स्ती॒र्वि हि नीन॑शः।</p>
<p class="Shloka">मोत सूरो॒ अह॑ ए॒वा च॒न ग्री॒वा आ॒दध॑ते॒ वेः॥ ६<span class="rvts2">.</span>०४८<span class="rvts2">.</span>१७</p>
<p class="Shloka">दृते॑रिव तेऽवृ॒कम॑स्तु स॒ख्यम्।</p>
<p class="Shloka">अच्छि॑द्रस्य दध॒न्वत॒ सुपू॑र्णस्य दध॒न्वत॑॥ ६<span class="rvts2">.</span>०४८<span class="rvts2">.</span>१८</p>
<p class="Shloka">प॒रो हि मर्त्यै॒रसि॑ स॒मो दे॒वैरु॒त श्रि॒या।</p>
<p class="Shloka">अ॒भि ख्य॑ पूष॒न्पृत॑नासु न॒स्त्वमवा॑ नू॒नं यथा॑ पु॒रा॥ ६<span class="rvts2">.</span>०४८<span class="rvts2">.</span>१९</p>
<p class="Shloka">वा॒मी वा॒मस्य॑ धूतय॒ प्रणी॑तिरस्तु सू॒नृता॑।</p>
<p class="Shloka">दे॒वस्य॑ वा मरुतो॒ मर्त्य॑स्य वेजा॒नस्य॑ प्रयज्यवः॥ ६<span class="rvts2">.</span>०४८<span class="rvts2">.</span>२०</p>
<p class="Shloka">स॒द्यश्चि॒द्यस्य॑ चर्कृ॒तिः परि॒ द्यां दे॒वो नैति॒ सूर्य॑।</p>
<p class="Shloka">त्वे॒षं शवो॑ दधिरे॒ नाम॑ य॒ज्ञियं॑ म॒रुतो॑ वृत्र॒हं शवो॒ ज्येष्ठं॑ वृत्र॒हं शव॑॥ ६<span class="rvts2">.</span>०४८<span class="rvts2">.</span>२१</p>
<p class="Shloka">स॒कृद्ध॒ द्यौर॑जायत स॒कृद्भूमि॑रजायत।</p>
<p class="Shloka">पृश्न्या॑ दु॒ग्धं स॒कृत्पय॒स्तद॒न्यो नानु॑ जायते॥ ६<span class="rvts2">.</span>०४८<span class="rvts2">.</span>२२</p>
<p class="Sub-Heading">सूक्त</p>
<p class="Shloka">स्तु॒षे जनं॑ सुव्र॒तं नव्य॑सीभिर्गी॒र्भिर्मि॒त्रावरु॑णा सुम्न॒यन्ता॑।</p>
<p class="Shloka">त आ ग॑मन्तु॒ त इ॒ह श्रु॑वन्तु सुक्ष॒त्रासो॒ वरु॑णो मि॒त्रो अ॒ग्निः॥ ६<span class="rvts2">.</span>०४९<span class="rvts2">.</span>०१</p>
<p class="Shloka">वि॒शोवि॑श॒ ईड्य॑मध्व॒रेष्वदृ॑प्तक्रतुमर॒तिं यु॑व॒त्योः।</p>
<p class="Shloka">दि॒वः शिशुं॒ सह॑सः सू॒नुम॒ग्निं य॒ज्ञस्य॑ के॒तुम॑रु॒षं यज॑ध्यै॥ ६<span class="rvts2">.</span>०४९<span class="rvts2">.</span>०२</p>
<p class="Shloka">अ॒रु॒षस्य॑ दुहि॒तरा॒ विरू॑पे॒ स्तृभि॑र॒न्या पि॑पि॒शे सूरो॑ अ॒न्या।</p>
<p class="Shloka">मि॒थ॒स्तुरा॑ वि॒चर॑न्ती पाव॒के मन्म॑ श्रु॒तं न॑क्षत ऋ॒च्यमा॑ने॥ ६<span class="rvts2">.</span>०४९<span class="rvts2">.</span>०३</p>
<p class="Shloka">प्र वा॒युमच्छा॑ बृह॒ती म॑नी॒षा बृ॒हद्र॑यिं वि॒श्ववा॑रं रथ॒प्राम्।</p>
<p class="Shloka">द्यु॒तद्या॑मा नि॒युत॒ पत्य॑मानः क॒विः क॒विमि॑यक्षसि प्रयज्यो॥ ६<span class="rvts2">.</span>०४९<span class="rvts2">.</span>०४</p>
<p class="Shloka">स मे॒ वपु॑श्छदयद॒श्विनो॒र्यो रथो॑ वि॒रुक्मा॒न्मन॑सा युजा॒नः।</p>
<p class="Shloka">येन॑ नरा नासत्येष॒यध्यै॑ व॒र्तिर्या॒थस्तन॑याय॒ त्मने॑ च॥ ६<span class="rvts2">.</span>०४९<span class="rvts2">.</span>०५</p>
<p class="Shloka">पर्ज॑न्यवाता वृषभा पृथि॒व्याः पुरी॑षाणि जिन्वत॒मप्या॑नि।</p>
<p class="Shloka">सत्य॑श्रुतः कवयो॒ यस्य॑ गी॒र्भिर्जग॑तः स्थात॒र्जग॒दा कृ॑णुध्वम्॥ ६<span class="rvts2">.</span>०४९<span class="rvts2">.</span>०६</p>
<p class="Shloka">पावी॑रवी क॒न्या॑ चि॒त्रायु॒ सर॑स्वती वी॒रप॑त्नी॒ धियं॑ धात्।</p>
<p class="Shloka">ग्नाभि॒रच्छि॑द्रं शर॒णं स॒जोषा॑ दुरा॒धर्षं॑ गृण॒ते शर्म॑ यंसत्॥ ६<span class="rvts2">.</span>०४९<span class="rvts2">.</span>०७</p>
<p class="Shloka">प॒थस्प॑थ॒ परि॑पतिं वच॒स्या कामे॑न कृ॒तो अ॒भ्या॑नळ॒र्कम्।</p>
<p class="Shloka">स नो॑ रासच्छु॒रुध॑श्च॒न्द्राग्रा॒ धियं॑धियं सीषधाति॒ प्र पू॒षा॥ ६<span class="rvts2">.</span>०४९<span class="rvts2">.</span>०८</p>
<p class="Shloka">प्र॒थ॒म॒भाजं॑ य॒शसं॑ वयो॒धां सु॑पा॒णिं दे॒वं सु॒गभ॑स्ति॒मृभ्व॑म्।</p>
<p class="Shloka">होता॑ यक्षद्यज॒तं प॒स्त्या॑नाम॒ग्निस्त्वष्टा॑रं सु॒हवं॑ वि॒भावा॑॥ ६<span class="rvts2">.</span>०४९<span class="rvts2">.</span>०९</p>
<p class="Shloka">भुव॑नस्य पि॒तरं॑ गी॒र्भिरा॒भी रु॒द्रं दिवा॑ व॒र्धया॑ रु॒द्रम॒क्तौ।</p>
<p class="Shloka">बृ॒हन्त॑मृ॒ष्वम॒जरं॑ सुषु॒म्नमृध॑ग्घुवेम क॒विने॑षि॒तास॑॥ ६<span class="rvts2">.</span>०४९<span class="rvts2">.</span>१०</p>
<p class="Shloka">आ यु॑वानः कवयो यज्ञियासो॒ मरु॑तो ग॒न्त गृ॑ण॒तो व॑र॒स्याम्।</p>
<p class="Shloka">अ॒चि॒त्रं चि॒द्धि जिन्व॑था वृ॒धन्त॑ इ॒त्था नक्ष॑न्तो नरो अङ्गिर॒स्वत्॥ ६<span class="rvts2">.</span>०४९<span class="rvts2">.</span>११</p>
<p class="Shloka">प्र वी॒राय॒ प्र त॒वसे॑ तु॒रायाजा॑ यू॒थेव॑ पशु॒रक्षि॒रस्त॑म्।</p>
<p class="Shloka">स पि॑स्पृशति त॒न्वि॑ श्रु॒तस्य॒ स्तृभि॒र्न नाकं॑ वच॒नस्य॒ विप॑॥ ६<span class="rvts2">.</span>०४९<span class="rvts2">.</span>१२</p>
<p class="Shloka">यो रजां॑सि विम॒मे पार्थि॑वानि॒ त्रिश्चि॒द्विष्णु॒र्मन॑वे बाधि॒ताय॑।</p>
<p class="Shloka">तस्य॑ ते॒ शर्म॑न्नुपद॒द्यमा॑ने रा॒या म॑देम त॒न्वा॒३ तना॑ च॥ ६<span class="rvts2">.</span>०४९<span class="rvts2">.</span>१३</p>
<p class="Shloka">तन्नोऽहि॑र्बु॒ध्न्यो॑ अ॒द्भिर॒र्कैस्तत्पर्व॑त॒स्तत्स॑वि॒ता चनो॑ धात्।</p>
<p class="Shloka">तदोष॑धीभिर॒भि रा॑ति॒षाचो॒ भग॒ पुरं॑धिर्जिन्वतु॒ प्र रा॒ये॥ ६<span class="rvts2">.</span>०४९<span class="rvts2">.</span>१४</p>
<p class="Shloka">नु नो॑ र॒यिं र॒थ्यं॑ चर्षणि॒प्रां पु॑रु॒वीरं॑ म॒ह ऋ॒तस्य॑ गो॒पाम्।</p>
<p class="Shloka">क्षयं॑ दाता॒जरं॒ येन॒ जना॒न्स्पृधो॒ अदे॑वीर॒भि च॒ क्रमा॑म॒ विश॒ आदे॑वीर॒भ्य१श्नवा॑म॥ ६<span class="rvts2">.</span>०४९<span class="rvts2">.</span>१५</p>
<p class="Sub-Heading">सूक्त</p>
<p class="Shloka">हु॒वे वो॑ दे॒वीमदि॑तिं॒ नमो॑भिर्मृळी॒काय॒ वरु॑णं मि॒त्रम॒ग्निम्।</p>
<p class="Shloka">अ॒भि॒क्ष॒दाम॑र्य॒मणं॑ सु॒शेवं॑ त्रा॒तॄन्दे॒वान्स॑वि॒तारं॒ भगं॑ च॥ ६<span class="rvts2">.</span>०५०<span class="rvts2">.</span>०१</p>
<p class="Shloka">सु॒ज्योति॑षः सूर्य॒ दक्ष॑पितॄननागा॒स्त्वे सु॑महो वीहि दे॒वान्।</p>
<p class="Shloka">द्वि॒जन्मा॑नो॒ य ऋ॑त॒साप॑ स॒त्याः स्व॑र्वन्तो यज॒ता अ॑ग्निजि॒ह्वाः॥ ६<span class="rvts2">.</span>०५०<span class="rvts2">.</span>०२</p>
<p class="Shloka">उ॒त द्या॑वापृथिवी क्ष॒त्रमु॒रु बृ॒हद्रो॑दसी शर॒णं सु॑षुम्ने।</p>
<p class="Shloka">म॒हस्क॑रथो॒ वरि॑वो॒ यथा॑ नो॒ऽस्मे क्षया॑य धिषणे अने॒हः॥ ६<span class="rvts2">.</span>०५०<span class="rvts2">.</span>०३</p>
<p class="Shloka">आ नो॑ रु॒द्रस्य॑ सू॒नवो॑ नमन्ताम॒द्या हू॒तासो॒ वस॒वोऽधृ॑ष्टाः।</p>
<p class="Shloka">यदी॒मर्भे॑ मह॒ति वा॑ हि॒तासो॑ बा॒धे म॒रुतो॒ अह्वा॑म दे॒वान्॥ ६<span class="rvts2">.</span>०५०<span class="rvts2">.</span>०४</p>
<p class="Shloka">मि॒म्यक्ष॒ येषु॑ रोद॒सी नु दे॒वी सिष॑क्ति पू॒षा अ॑भ्यर्ध॒यज्वा॑।</p>
<p class="Shloka">श्रु॒त्वा हवं॑ मरुतो॒ यद्ध॑ या॒थ भूमा॑ रेजन्ते॒ अध्व॑नि॒ प्रवि॑क्ते॥ ६<span class="rvts2">.</span>०५०<span class="rvts2">.</span>०५</p>
<p class="Shloka">अ॒भि त्यं वी॒रं गिर्व॑णसम॒र्चेन्द्रं॒ ब्रह्म॑णा जरित॒र्नवे॑न।</p>
<p class="Shloka">श्रव॒दिद्धव॒मुप॑ च॒ स्तवा॑नो॒ रास॒द्वाजाँ॒ उप॑ म॒हो गृ॑णा॒नः॥ ६<span class="rvts2">.</span>०५०<span class="rvts2">.</span>०६</p>
<p class="Shloka">ओ॒मान॑मापो मानुषी॒रमृ॑क्तं॒ धात॑ तो॒काय॒ तन॑याय॒ शं योः।</p>
<p class="Shloka">यू॒यं हि ष्ठा भि॒षजो॑ मा॒तृत॑मा॒ विश्व॑स्य स्था॒तुर्जग॑तो॒ जनि॑त्रीः॥ ६<span class="rvts2">.</span>०५०<span class="rvts2">.</span>०७</p>
<p class="Shloka">आ नो॑ दे॒वः स॑वि॒ता त्राय॑माणो॒ हिर॑ण्यपाणिर्यज॒तो ज॑गम्यात्।</p>
<p class="Shloka">यो दत्र॑वाँ उ॒षसो॒ न प्रती॑कं व्यूर्णु॒ते दा॒शुषे॒ वार्या॑णि॥ ६<span class="rvts2">.</span>०५०<span class="rvts2">.</span>०८</p>
<p class="Shloka">उ॒त त्वं सू॑नो सहसो नो अ॒द्या दे॒वाँ अ॒स्मिन्न॑ध्व॒रे व॑वृत्याः।</p>
<p class="Shloka">स्याम॒हं ते॒ सद॒मिद्रा॒तौ तव॑ स्याम॒ग्नेऽव॑सा सु॒वीर॑॥ ६<span class="rvts2">.</span>०५०<span class="rvts2">.</span>०९</p>
<p class="Shloka">उ॒त त्या मे॒ हव॒मा ज॑ग्म्यातं॒ नास॑त्या धी॒भिर्यु॒वम॒ङ्ग वि॑प्रा।</p>
<p class="Shloka">अत्रिं॒ न म॒हस्तम॑सोऽमुमुक्तं॒ तूर्व॑तं नरा दुरि॒ताद॒भीके॑॥ ६<span class="rvts2">.</span>०५०<span class="rvts2">.</span>१०</p>
<p class="Shloka">ते नो॑ रा॒यो द्यु॒मतो॒ वाज॑वतो दा॒तारो॑ भूत नृ॒वत॑ पुरु॒क्षोः।</p>
<p class="Shloka">द॒श॒स्यन्तो॑ दि॒व्याः पार्थि॑वासो॒ गोजा॑ता॒ अप्या॑ मृ॒ळता॑ च देवाः॥ ६<span class="rvts2">.</span>०५०<span class="rvts2">.</span>११</p>
<p class="Shloka">ते नो॑ रु॒द्रः सर॑स्वती स॒जोषा॑ मी॒ळ्हुष्म॑न्तो॒ विष्णु॑र्मृळन्तु वा॒युः।</p>
<p class="Shloka">ऋ॒भु॒क्षा वाजो॒ दैव्यो॑ विधा॒ता प॒र्जन्या॒वाता॑ पिप्यता॒मिषं॑ नः॥ ६<span class="rvts2">.</span>०५०<span class="rvts2">.</span>१२</p>
<p class="Shloka">उ॒त स्य दे॒वः स॑वि॒ता भगो॑ नो॒ऽपां नपा॑दवतु॒ दानु॒ पप्रि॑।</p>
<p class="Shloka">त्वष्टा॑ दे॒वेभि॒र्जनि॑भिः स॒जोषा॒ द्यौर्दे॒वेभि॑ पृथि॒वी स॑मु॒द्रैः॥ ६<span class="rvts2">.</span>०५०<span class="rvts2">.</span>१३</p>
<p class="Shloka">उ॒त नोऽहि॑र्बु॒ध्न्य॑ शृणोत्व॒ज एक॑पात्पृथि॒वी स॑मु॒द्रः।</p>
<p class="Shloka">विश्वे॑ दे॒वा ऋ॑ता॒वृधो॑ हुवा॒नाः स्तु॒ता मन्त्रा॑ कविश॒स्ता अ॑वन्तु॥ ६<span class="rvts2">.</span>०५०<span class="rvts2">.</span>१४</p>
<p class="Shloka">ए॒वा नपा॑तो॒ मम॒ तस्य॑ धी॒भिर्भ॒रद्वा॑जा अ॒भ्य॑र्चन्त्य॒र्कैः।</p>
<p class="Shloka">ग्ना हु॒तासो॒ वस॒वोऽधृ॑ष्टा॒ विश्वे॑ स्तु॒तासो॑ भूता यजत्राः॥ ६<span class="rvts2">.</span>०५०<span class="rvts2">.</span>१५</p>
<p class="Sub-Heading">सूक्त</p>
<p class="Shloka">उदु॒ त्यच्चक्षु॒र्महि॑ मि॒त्रयो॒राँ एति॑ प्रि॒यं वरु॑णयो॒रद॑ब्धम्।</p>
<p class="Shloka">ऋ॒तस्य॒ शुचि॑ दर्श॒तमनी॑कं रु॒क्मो न दि॒व उदि॑ता॒ व्य॑द्यौत्॥ ६<span class="rvts2">.</span>०५१<span class="rvts2">.</span>०१</p>
<p class="Shloka">वेद॒ यस्त्रीणि॑ वि॒दथा॑न्येषां दे॒वानां॒ जन्म॑ सनु॒तरा च॒ विप्र॑।</p>
<p class="Shloka">ऋ॒जु मर्ते॑षु वृजि॒ना च॒ पश्य॑न्न॒भि च॑ष्टे॒ सूरो॑ अ॒र्य एवा॑न्॥ ६<span class="rvts2">.</span>०५१<span class="rvts2">.</span>०२</p>
<p class="Shloka">स्तु॒ष उ॑ वो म॒ह ऋ॒तस्य॑ गो॒पानदि॑तिं मि॒त्रं वरु॑णं सुजा॒तान्।</p>
<p class="Shloka">अ॒र्य॒मणं॒ भग॒मद॑ब्धधीती॒नच्छा॑ वोचे सध॒न्य॑ पाव॒कान्॥ ६<span class="rvts2">.</span>०५१<span class="rvts2">.</span>०३</p>
<p class="Shloka">रि॒शाद॑स॒ सत्प॑तीँ॒रद॑ब्धान्म॒हो राज्ञ॑ सुवस॒नस्य॑ दा॒तॄन्।</p>
<p class="Shloka">यून॑ सुक्ष॒त्रान्क्षय॑तो दि॒वो नॄना॑दि॒त्यान्या॒म्यदि॑तिं दुवो॒यु॥ ६<span class="rvts2">.</span>०५१<span class="rvts2">.</span>०४</p>
<p class="Shloka">द्यौ॒३ष्पित॒ पृथि॑वि॒ मात॒रध्रु॒गग्ने॑ भ्रातर्वसवो मृ॒ळता॑ नः।</p>
<p class="Shloka">विश्व॑ आदित्या अदिते स॒जोषा॑ अ॒स्मभ्यं॒ शर्म॑ बहु॒लं वि य॑न्त॥ ६<span class="rvts2">.</span>०५१<span class="rvts2">.</span>०५</p>
<p class="Shloka">मा नो॒ वृका॑य वृ॒क्ये॑ समस्मा अघाय॒ते री॑रधता यजत्राः।</p>
<p class="Shloka">यू॒यं हि ष्ठा र॒थ्यो॑ नस्त॒नूनां॑ यू॒यं दक्ष॑स्य॒ वच॑सो बभू॒व॥ ६<span class="rvts2">.</span>०५१<span class="rvts2">.</span>०६</p>
<p class="Shloka">मा व॒ एनो॑ अ॒न्यकृ॑तं भुजेम॒ मा तत्क॑र्म वसवो॒ यच्चय॑ध्वे।</p>
<p class="Shloka">विश्व॑स्य॒ हि क्षय॑थ विश्वदेवाः स्व॒यं रि॒पुस्त॒न्वं॑ रीरिषीष्ट॥ ६<span class="rvts2">.</span>०५१<span class="rvts2">.</span>०७</p>
<p class="Shloka">नम॒ इदु॒ग्रं नम॒ आ वि॑वासे॒ नमो॑ दाधार पृथि॒वीमु॒त द्याम्।</p>
<p class="Shloka">नमो॑ दे॒वेभ्यो॒ नम॑ ईश एषां कृ॒तं चि॒देनो॒ नम॒सा वि॑वासे॥ ६<span class="rvts2">.</span>०५१<span class="rvts2">.</span>०८</p>
<p class="Shloka">ऋ॒तस्य॑ वो र॒थ्य॑ पू॒तद॑क्षानृ॒तस्य॑ पस्त्य॒सदो॒ अद॑ब्धान्।</p>
<p class="Shloka">ताँ आ नमो॑भिरुरु॒चक्ष॑सो॒ नॄन्विश्वा॑न्व॒ आ न॑मे म॒हो य॑जत्राः॥ ६<span class="rvts2">.</span>०५१<span class="rvts2">.</span>०९</p>
<p class="Shloka">ते हि श्रेष्ठ॑वर्चस॒स्त उ॑ नस्ति॒रो विश्वा॑नि दुरि॒ता नय॑न्ति।</p>
<p class="Shloka">सु॒क्ष॒त्रासो॒ वरु॑णो मि॒त्रो अ॒ग्निरृ॒तधी॑तयो वक्म॒राज॑सत्याः॥ ६<span class="rvts2">.</span>०५१<span class="rvts2">.</span>१०</p>
<p class="Shloka">ते न॒ इन्द्र॑ पृथि॒वी क्षाम॑ वर्धन्पू॒षा भगो॒ अदि॑ति॒ पञ्च॒ जना॑।</p>
<p class="Shloka">सु॒शर्मा॑ण॒ स्वव॑सः सुनी॒था भव॑न्तु नः सुत्रा॒त्रास॑ सुगो॒पाः॥ ६<span class="rvts2">.</span>०५१<span class="rvts2">.</span>११</p>
<p class="Shloka">नू स॒द्मानं॑ दि॒व्यं नंशि॑ देवा॒ भार॑द्वाजः सुम॒तिं या॑ति॒ होता॑।</p>
<p class="Shloka">आ॒सा॒नेभि॒र्यज॑मानो मि॒येधै॑र्दे॒वानां॒ जन्म॑ वसू॒युर्व॑वन्द॥ ६<span class="rvts2">.</span>०५१<span class="rvts2">.</span>१२</p>
<p class="Shloka">अप॒ त्यं वृ॑जि॒नं रि॒पुं स्ते॒नम॑ग्ने दुरा॒ध्य॑म्।</p>
<p class="Shloka">द॒वि॒ष्ठम॑स्य सत्पते कृ॒धी सु॒गम्॥ ६<span class="rvts2">.</span>०५१<span class="rvts2">.</span>१३</p>
<p class="Shloka">ग्रावा॑णः सोम नो॒ हि कं॑ सखित्व॒नाय॑ वाव॒शुः।</p>
<p class="Shloka">ज॒ही न्य१त्रिणं॑ प॒णिं वृको॒ हि षः॥ ६<span class="rvts2">.</span>०५१<span class="rvts2">.</span>१४</p>
<p class="Shloka">यू॒यं हि ष्ठा सु॑दानव॒ इन्द्र॑ज्येष्ठा अ॒भिद्य॑वः।</p>
<p class="Shloka">कर्ता॑ नो॒ अध्व॒न्ना सु॒गं गो॒पा अ॒मा॥ ६<span class="rvts2">.</span>०५१<span class="rvts2">.</span>१५</p>
<p class="Shloka">अपि॒ पन्था॑मगन्महि स्वस्ति॒गाम॑ने॒हस॑म्।</p>
<p class="Shloka">येन॒ विश्वा॒ परि॒ द्विषो॑ वृ॒णक्ति॑ वि॒न्दते॒ वसु॑॥ ६<span class="rvts2">.</span>०५१<span class="rvts2">.</span>१६</p>
<p class="Sub-Heading">सूक्त</p>
<p class="Shloka">न तद्दि॒वा न पृ॑थि॒व्यानु॑ मन्ये॒ न य॒ज्ञेन॒ नोत शमी॑भिरा॒भिः।</p>
<p class="Shloka">उ॒ब्जन्तु॒ तं सु॒भ्व१ः पर्व॑तासो॒ नि ही॑यतामतिया॒जस्य॑ य॒ष्टा॥ ६<span class="rvts2">.</span>०५२<span class="rvts2">.</span>०१</p>
<p class="Shloka">अति॑ वा॒ यो म॑रुतो॒ मन्य॑ते नो॒ ब्रह्म॑ वा॒ यः क्रि॒यमा॑णं॒ निनि॑त्सात्।</p>
<p class="Shloka">तपूं॑षि॒ तस्मै॑ वृजि॒नानि॑ सन्तु ब्रह्म॒द्विष॑म॒भि तं शो॑चतु॒ द्यौः॥ ६<span class="rvts2">.</span>०५२<span class="rvts2">.</span>०२</p>
<p class="Shloka">किम॒ङ्ग त्वा॒ ब्रह्म॑णः सोम गो॒पां किम॒ङ्ग त्वा॑हुरभिशस्ति॒पां न॑।</p>
<p class="Shloka">किम॒ङ्ग न॑ पश्यसि नि॒द्यमा॑नान्ब्रह्म॒द्विषे॒ तपु॑षिं हे॒तिम॑स्य॥ ६<span class="rvts2">.</span>०५२<span class="rvts2">.</span>०३</p>
<p class="Shloka">अव॑न्तु॒ मामु॒षसो॒ जाय॑माना॒ अव॑न्तु मा॒ सिन्ध॑व॒ पिन्व॑मानाः।</p>
<p class="Shloka">अव॑न्तु मा॒ पर्व॑तासो ध्रु॒वासोऽव॑न्तु मा पि॒तरो॑ दे॒वहू॑तौ॥ ६<span class="rvts2">.</span>०५२<span class="rvts2">.</span>०४</p>
<p class="Shloka">वि॒श्व॒दानीं॑ सु॒मन॑सः स्याम॒ पश्ये॑म॒ नु सूर्य॑मु॒च्चर॑न्तम्।</p>
<p class="Shloka">तथा॑ कर॒द्वसु॑पति॒र्वसू॑नां दे॒वाँ ओहा॒नोऽव॒साग॑मिष्ठः॥ ६<span class="rvts2">.</span>०५२<span class="rvts2">.</span>०५</p>
<p class="Shloka">इन्द्रो॒ नेदि॑ष्ठ॒मव॒साग॑मिष्ठ॒ सर॑स्वती॒ सिन्धु॑भि॒ पिन्व॑माना।</p>
<p class="Shloka">प॒र्जन्यो॑ न॒ ओष॑धीभिर्मयो॒भुर॒ग्निः सु॒शंस॑ सु॒हव॑ पि॒तेव॑॥ ६<span class="rvts2">.</span>०५२<span class="rvts2">.</span>०६</p>
<p class="Shloka">विश्वे॑ देवास॒ आ ग॑त शृणु॒ता म॑ इ॒मं हव॑म्।</p>
<p class="Shloka">एदं ब॒र्हिर्नि षी॑दत॥ ६<span class="rvts2">.</span>०५२<span class="rvts2">.</span>०७</p>
<p class="Shloka">यो वो॑ देवा घृ॒तस्नु॑ना ह॒व्येन॑ प्रति॒भूष॑ति।</p>
<p class="Shloka">तं विश्व॒ उप॑ गच्छथ॥ ६<span class="rvts2">.</span>०५२<span class="rvts2">.</span>०८</p>
<p class="Shloka">उप॑ नः सू॒नवो॒ गिर॑ शृ॒ण्वन्त्व॒मृत॑स्य॒ ये।</p>
<p class="Shloka">सु॒मृ॒ळी॒का भ॑वन्तु नः॥ ६<span class="rvts2">.</span>०५२<span class="rvts2">.</span>०९</p>
<p class="Shloka">विश्वे॑ दे॒वा ऋ॑ता॒वृध॑ ऋ॒तुभि॑र्हवन॒श्रुत॑।</p>
<p class="Shloka">जु॒षन्तां॒ युज्यं॒ पय॑॥ ६<span class="rvts2">.</span>०५२<span class="rvts2">.</span>१०</p>
<p class="Shloka">स्तो॒त्रमिन्द्रो॑ म॒रुद्ग॑ण॒स्त्वष्टृ॑मान्मि॒त्रो अ॑र्य॒मा।</p>
<p class="Shloka">इ॒मा ह॒व्या जु॑षन्त नः॥ ६<span class="rvts2">.</span>०५२<span class="rvts2">.</span>११</p>
<p class="Shloka">इ॒मं नो॑ अग्ने अध्व॒रं होत॑र्वयुन॒शो य॑ज।</p>
<p class="Shloka">चि॒कि॒त्वान्दैव्यं॒ जन॑म्॥ ६<span class="rvts2">.</span>०५२<span class="rvts2">.</span>१२</p>
<p class="Shloka">विश्वे॑ देवाः शृणु॒तेमं हवं॑ मे॒ ये अ॒न्तरि॑क्षे॒ य उप॒ द्यवि॒ ष्ठ।</p>
<p class="Shloka">ये अ॑ग्निजि॒ह्वा उ॒त वा॒ यज॑त्रा आ॒सद्या॒स्मिन्ब॒र्हिषि॑ मादयध्वम्॥ ६<span class="rvts2">.</span>०५२<span class="rvts2">.</span>१३</p>
<p class="Shloka">विश्वे॑ दे॒वा मम॑ शृण्वन्तु य॒ज्ञिया॑ उ॒भे रोद॑सी अ॒पां नपा॑च्च॒ मन्म॑।</p>
<p class="Shloka">मा वो॒ वचां॑सि परि॒चक्ष्या॑णि वोचं सु॒म्नेष्विद्वो॒ अन्त॑मा मदेम॥ ६<span class="rvts2">.</span>०५२<span class="rvts2">.</span>१४</p>
<p class="Shloka">ये के च॒ ज्मा म॒हिनो॒ अहि॑माया दि॒वो ज॑ज्ञि॒रे अ॒पां स॒धस्थे॑।</p>
<p class="Shloka">ते अ॒स्मभ्य॑मि॒षये॒ विश्व॒मायु॒ क्षप॑ उ॒स्रा व॑रिवस्यन्तु दे॒वाः॥ ६<span class="rvts2">.</span>०५२<span class="rvts2">.</span>१५</p>
<p class="Shloka">अग्नी॑पर्जन्या॒वव॑तं॒ धियं॑ मे॒ऽस्मिन्हवे॑ सुहवा सुष्टु॒तिं न॑।</p>
<p class="Shloka">इळा॑म॒न्यो ज॒नय॒द्गर्भ॑म॒न्यः प्र॒जाव॑ती॒रिष॒ आ ध॑त्तम॒स्मे॥ ६<span class="rvts2">.</span>०५२<span class="rvts2">.</span>१६</p>
<p class="Shloka">स्ती॒र्णे ब॒र्हिषि॑ समिधा॒ने अ॒ग्नौ सू॒क्तेन॑ म॒हा नम॒सा वि॑वासे।</p>
<p class="Shloka">अ॒स्मिन्नो॑ अ॒द्य वि॒दथे॑ यजत्रा॒ विश्वे॑ देवा ह॒विषि॑ मादयध्वम्॥ ६<span class="rvts2">.</span>०५२<span class="rvts2">.</span>१७</p>
<p class="Sub-Heading">सूक्त</p>
<p class="Shloka">व॒यमु॑ त्वा पथस्पते॒ रथं॒ न वाज॑सातये।</p>
<p class="Shloka">धि॒ये पू॑षन्नयुज्महि॥ ६<span class="rvts2">.</span>०५३<span class="rvts2">.</span>०१</p>
<p class="Shloka">अ॒भि नो॒ नर्यं॒ वसु॑ वी॒रं प्रय॑तदक्षिणम्।</p>
<p class="Shloka">वा॒मं गृ॒हप॑तिं नय॥ ६<span class="rvts2">.</span>०५३<span class="rvts2">.</span>०२</p>
<p class="Shloka">अदि॑त्सन्तं चिदाघृणे॒ पूष॒न्दाना॑य चोदय।</p>
<p class="Shloka">प॒णेश्चि॒द्वि म्र॑दा॒ मन॑॥ ६<span class="rvts2">.</span>०५३<span class="rvts2">.</span>०३</p>
<p class="Shloka">वि प॒थो वाज॑सातये चिनु॒हि वि मृधो॑ जहि।</p>
<p class="Shloka">साध॑न्तामुग्र नो॒ धिय॑॥ ६<span class="rvts2">.</span>०५३<span class="rvts2">.</span>०४</p>
<p class="Shloka">परि॑ तृन्धि पणी॒नामार॑या॒ हृद॑या कवे।</p>
<p class="Shloka">अथे॑म॒स्मभ्यं॑ रन्धय॥ ६<span class="rvts2">.</span>०५३<span class="rvts2">.</span>०५</p>
<p class="Shloka">वि पू॑ष॒न्नार॑या तुद प॒णेरि॑च्छ हृ॒दि प्रि॒यम्।</p>
<p class="Shloka">अथे॑म॒स्मभ्यं॑ रन्धय॥ ६<span class="rvts2">.</span>०५३<span class="rvts2">.</span>०६</p>
<p class="Shloka">आ रि॑ख किकि॒रा कृ॑णु पणी॒नां हृद॑या कवे।</p>
<p class="Shloka">अथे॑म॒स्मभ्यं॑ रन्धय॥ ६<span class="rvts2">.</span>०५३<span class="rvts2">.</span>०७</p>
<p class="Shloka">यां पू॑षन्ब्रह्म॒चोद॑नी॒मारां॒ बिभ॑र्ष्याघृणे।</p>
<p class="Shloka">तया॑ समस्य॒ हृद॑य॒मा रि॑ख किकि॒रा कृ॑णु॥ ६<span class="rvts2">.</span>०५३<span class="rvts2">.</span>०८</p>
<p class="Shloka">या ते॒ अष्ट्रा॒ गो॑प॒शाघृ॑णे पशु॒साध॑नी।</p>
<p class="Shloka">तस्या॑स्ते सु॒म्नमी॑महे॥ ६<span class="rvts2">.</span>०५३<span class="rvts2">.</span>०९</p>
<p class="Shloka">उ॒त नो॑ गो॒षणिं॒ धिय॑मश्व॒सां वा॑ज॒सामु॒त।</p>
<p class="Shloka">नृ॒वत्कृ॑णुहि वी॒तये॑॥ ६<span class="rvts2">.</span>०५३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">सं पू॑षन्वि॒दुषा॑ नय॒ यो अञ्ज॑सानु॒शास॑ति।</p>
<p class="Shloka">य ए॒वेदमिति॒ ब्रव॑त्॥ ६<span class="rvts2">.</span>०५४<span class="rvts2">.</span>०१</p>
<p class="Shloka">समु॑ पू॒ष्णा ग॑मेमहि॒ यो गृ॒हाँ अ॑भि॒शास॑ति।</p>
<p class="Shloka">इ॒म ए॒वेति॑ च॒ ब्रव॑त्॥ ६<span class="rvts2">.</span>०५४<span class="rvts2">.</span>०२</p>
<p class="Shloka">पू॒ष्णश्च॒क्रं न रि॑ष्यति॒ न कोशोऽव॑ पद्यते।</p>
<p class="Shloka">नो अ॑स्य व्यथते प॒विः॥ ६<span class="rvts2">.</span>०५४<span class="rvts2">.</span>०३</p>
<p class="Shloka">यो अ॑स्मै ह॒विषावि॑ध॒न्न तं पू॒षापि॑ मृष्यते।</p>
<p class="Shloka">प्र॒थ॒मो वि॑न्दते॒ वसु॑॥ ६<span class="rvts2">.</span>०५४<span class="rvts2">.</span>०४</p>
<p class="Shloka">पू॒षा गा अन्वे॑तु नः पू॒षा र॑क्ष॒त्वर्व॑तः।</p>
<p class="Shloka">पू॒षा वाजं॑ सनोतु नः॥ ६<span class="rvts2">.</span>०५४<span class="rvts2">.</span>०५</p>
<p class="Shloka">पूष॒न्ननु॒ प्र गा इ॑हि॒ यज॑मानस्य सुन्व॒तः।</p>
<p class="Shloka">अ॒स्माकं॑ स्तुव॒तामु॒त॥ ६<span class="rvts2">.</span>०५४<span class="rvts2">.</span>०६</p>
<p class="Shloka">माकि॑र्नेश॒न्माकीं॑ रिष॒न्माकीं॒ सं शा॑रि॒ केव॑टे।</p>
<p class="Shloka">अथारि॑ष्टाभि॒रा ग॑हि॥ ६<span class="rvts2">.</span>०५४<span class="rvts2">.</span>०७</p>
<p class="Shloka">शृ॒ण्वन्तं॑ पू॒षणं॑ व॒यमिर्य॒मन॑ष्टवेदसम्।</p>
<p class="Shloka">ईशा॑नं रा॒य ई॑महे॥ ६<span class="rvts2">.</span>०५४<span class="rvts2">.</span>०८</p>
<p class="Shloka">पूष॒न्तव॑ व्र॒ते व॒यं न रि॑ष्येम॒ कदा॑ च॒न।</p>
<p class="Shloka">स्तो॒तार॑स्त इ॒ह स्म॑सि॥ ६<span class="rvts2">.</span>०५४<span class="rvts2">.</span>०९</p>
<p class="Shloka">परि॑ पू॒षा प॒रस्ता॒द्धस्तं॑ दधातु॒ दक्षि॑णम्।</p>
<p class="Shloka">पुन॑र्नो न॒ष्टमाज॑तु॥ ६<span class="rvts2">.</span>०५४<span class="rvts2">.</span>१०</p>
<p class="Sub-Heading">सूक्त</p>
<p class="Shloka">एहि॒ वां वि॑मुचो नपा॒दाघृ॑णे॒ सं स॑चावहै।</p>
<p class="Shloka">र॒थीरृ॒तस्य॑ नो भव॥ ६<span class="rvts2">.</span>०५५<span class="rvts2">.</span>०१</p>
<p class="Shloka">र॒थीत॑मं कप॒र्दिन॒मीशा॑नं॒ राध॑सो म॒हः।</p>
<p class="Shloka">रा॒यः सखा॑यमीमहे॥ ६<span class="rvts2">.</span>०५५<span class="rvts2">.</span>०२</p>
<p class="Shloka">रा॒यो धारा॑स्याघृणे॒ वसो॑ रा॒शिर॑जाश्व।</p>
<p class="Shloka">धीव॑तोधीवत॒ सखा॑॥ ६<span class="rvts2">.</span>०५५<span class="rvts2">.</span>०३</p>
<p class="Shloka">पू॒षणं॒ न्व१जाश्व॒मुप॑ स्तोषाम वा॒जिन॑म्।</p>
<p class="Shloka">स्वसु॒र्यो जा॒र उ॒च्यते॑॥ ६<span class="rvts2">.</span>०५५<span class="rvts2">.</span>०४</p>
<p class="Shloka">मा॒तुर्दि॑धि॒षुम॑ब्रवं॒ स्वसु॑र्जा॒रः शृ॑णोतु नः।</p>
<p class="Shloka">भ्रातेन्द्र॑स्य॒ सखा॒ मम॑॥ ६<span class="rvts2">.</span>०५५<span class="rvts2">.</span>०५</p>
<p class="Shloka">आजास॑ पू॒षणं॒ रथे॑ निशृ॒म्भास्ते ज॑न॒श्रिय॑म्।</p>
<p class="Shloka">दे॒वं व॑हन्तु॒ बिभ्र॑तः॥ ६<span class="rvts2">.</span>०५५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">य ए॑नमा॒दिदे॑शति कर॒म्भादिति॑ पू॒षण॑म्।</p>
<p class="Shloka">न तेन॑ दे॒व आ॒दिशे॑॥ ६<span class="rvts2">.</span>०५६<span class="rvts2">.</span>०१</p>
<p class="Shloka">उ॒त घा॒ स र॒थीत॑म॒ सख्या॒ सत्प॑तिर्यु॒जा।</p>
<p class="Shloka">इन्द्रो॑ वृ॒त्राणि॑ जिघ्नते॥ ६<span class="rvts2">.</span>०५६<span class="rvts2">.</span>०२</p>
<p class="Shloka">उ॒तादः प॑रु॒षे गवि॒ सूर॑श्च॒क्रं हि॑र॒ण्यय॑म्।</p>
<p class="Shloka">न्यै॑रयद्र॒थीत॑मः॥ ६<span class="rvts2">.</span>०५६<span class="rvts2">.</span>०३</p>
<p class="Shloka">यद॒द्य त्वा॑ पुरुष्टुत॒ ब्रवा॑म दस्र मन्तुमः।</p>
<p class="Shloka">तत्सु नो॒ मन्म॑ साधय॥ ६<span class="rvts2">.</span>०५६<span class="rvts2">.</span>०४</p>
<p class="Shloka">इ॒मं च॑ नो ग॒वेष॑णं सा॒तये॑ सीषधो ग॒णम्।</p>
<p class="Shloka">आ॒रात्पू॑षन्नसि श्रु॒तः॥ ६<span class="rvts2">.</span>०५६<span class="rvts2">.</span>०५</p>
<p class="Shloka">आ ते॑ स्व॒स्तिमी॑मह आ॒रेअ॑घा॒मुपा॑वसुम्।</p>
<p class="Shloka">अ॒द्या च॑ स॒र्वता॑तये॒ श्वश्च॑ स॒र्वता॑तये॥ ६<span class="rvts2">.</span>०५६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">इन्द्रा॒ नु पू॒षणा॑ व॒यं स॒ख्याय॑ स्व॒स्तये॑।</p>
<p class="Shloka">हु॒वेम॒ वाज॑सातये॥ ६<span class="rvts2">.</span>०५७<span class="rvts2">.</span>०१</p>
<p class="Shloka">सोम॑म॒न्य उपा॑सद॒त्पात॑वे च॒म्वो॑ सु॒तम्।</p>
<p class="Shloka">क॒र॒म्भम॒न्य इ॑च्छति॥ ६<span class="rvts2">.</span>०५७<span class="rvts2">.</span>०२</p>
<p class="Shloka">अ॒जा अ॒न्यस्य॒ वह्न॑यो॒ हरी॑ अ॒न्यस्य॒ सम्भृ॑ता।</p>
<p class="Shloka">ताभ्यां॑ वृ॒त्राणि॑ जिघ्नते॥ ६<span class="rvts2">.</span>०५७<span class="rvts2">.</span>०३</p>
<p class="Shloka">यदिन्द्रो॒ अन॑य॒द्रितो॑ म॒हीर॒पो वृष॑न्तमः।</p>
<p class="Shloka">तत्र॑ पू॒षाभ॑व॒त्सचा॑॥ ६<span class="rvts2">.</span>०५७<span class="rvts2">.</span>०४</p>
<p class="Shloka">तां पू॒ष्णः सु॑म॒तिं व॒यं वृ॒क्षस्य॒ प्र व॒यामि॑व।</p>
<p class="Shloka">इन्द्र॑स्य॒ चा र॑भामहे॥ ६<span class="rvts2">.</span>०५७<span class="rvts2">.</span>०५</p>
<p class="Shloka">उत्पू॒षणं॑ युवामहे॒ऽभीशूँ॑रिव॒ सार॑थिः।</p>
<p class="Shloka">म॒ह्या इन्द्रं॑ स्व॒स्तये॑॥ ६<span class="rvts2">.</span>०५७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">शु॒क्रं ते॑ अ॒न्यद्य॑ज॒तं ते॑ अ॒न्यद्विषु॑रूपे॒ अह॑नी॒ द्यौरि॑वासि।</p>
<p class="Shloka">विश्वा॒ हि मा॒या अव॑सि स्वधावो भ॒द्रा ते॑ पूषन्नि॒ह रा॒तिर॑स्तु॥ ६<span class="rvts2">.</span>०५८<span class="rvts2">.</span>०१</p>
<p class="Shloka">अ॒जाश्व॑ पशु॒पा वाज॑पस्त्यो धियंजि॒न्वो भुव॑ने॒ विश्वे॒ अर्पि॑तः।</p>
<p class="Shloka">अष्ट्रां॑ पू॒षा शि॑थि॒रामु॒द्वरी॑वृजत्सं॒चक्षा॑णो॒ भुव॑ना दे॒व ई॑यते॥ ६<span class="rvts2">.</span>०५८<span class="rvts2">.</span>०२</p>
<p class="Shloka">यास्ते॑ पूष॒न्नावो॑ अ॒न्तः स॑मु॒द्रे हि॑र॒ण्ययी॑र॒न्तरि॑क्षे॒ चर॑न्ति।</p>
<p class="Shloka">ताभि॑र्यासि दू॒त्यां सूर्य॑स्य॒ कामे॑न कृत॒ श्रव॑ इ॒च्छमा॑नः॥ ६<span class="rvts2">.</span>०५८<span class="rvts2">.</span>०३</p>
<p class="Shloka">पू॒षा सु॒बन्धु॑र्दि॒व आ पृ॑थि॒व्या इ॒ळस्पति॑र्म॒घवा॑ द॒स्मव॑र्चाः।</p>
<p class="Shloka">यं दे॒वासो॒ अद॑दुः सू॒र्यायै॒ कामे॑न कृ॒तं त॒वसं॒ स्वञ्च॑म्॥ ६<span class="rvts2">.</span>०५८<span class="rvts2">.</span>०४</p>
<p class="Sub-Heading">सूक्त</p>
<p class="Shloka">प्र नु वो॑चा सु॒तेषु॑ वां वी॒र्या॒३ यानि॑ च॒क्रथु॑।</p>
<p class="Shloka">ह॒तासो॑ वां पि॒तरो॑ दे॒वश॑त्रव॒ इन्द्रा॑ग्नी॒ जीव॑थो यु॒वम्॥ ६<span class="rvts2">.</span>०५९<span class="rvts2">.</span>०१</p>
<p class="Shloka">बळि॒त्था म॑हि॒मा वा॒मिन्द्रा॑ग्नी॒ पनि॑ष्ठ॒ आ।</p>
<p class="Shloka">स॒मा॒नो वां॑ जनि॒ता भ्रात॑रा यु॒वं य॒मावि॒हेह॑मातरा॥ ६<span class="rvts2">.</span>०५९<span class="rvts2">.</span>०२</p>
<p class="Shloka">ओ॒कि॒वांसा॑ सु॒ते सचाँ॒ अश्वा॒ सप्ती॑ इ॒वाद॑ने।</p>
<p class="Shloka">इन्द्रा॒ न्व१ग्नी अव॑से॒ह व॒ज्रिणा॑ व॒यं दे॒वा ह॑वामहे॥ ६<span class="rvts2">.</span>०५९<span class="rvts2">.</span>०३</p>
<p class="Shloka">य इ॑न्द्राग्नी सु॒तेषु॑ वां॒ स्तव॒त्तेष्वृ॑तावृधा।</p>
<p class="Shloka">जो॒ष॒वा॒कं वद॑तः पज्रहोषिणा॒ न दे॑वा भ॒सथ॑श्च॒न॥ ६<span class="rvts2">.</span>०५९<span class="rvts2">.</span>०४</p>
<p class="Shloka">इन्द्रा॑ग्नी॒ को अ॒स्य वां॒ देवौ॒ मर्त॑श्चिकेतति।</p>
<p class="Shloka">विषू॑चो॒ अश्वा॑न्युयुजा॒न ई॑यत॒ एक॑ समा॒न आ रथे॑॥ ६<span class="rvts2">.</span>०५९<span class="rvts2">.</span>०५</p>
<p class="Shloka">इन्द्रा॑ग्नी अ॒पादि॒यं पूर्वागा॑त्प॒द्वती॑भ्यः।</p>
<p class="Shloka">हि॒त्वी शिरो॑ जि॒ह्वया॒ वाव॑द॒च्चर॑त्त्रिं॒शत्प॒दा न्य॑क्रमीत्॥ ६<span class="rvts2">.</span>०५९<span class="rvts2">.</span>०६</p>
<p class="Shloka">इन्द्रा॑ग्नी॒ आ हि त॑न्व॒ते नरो॒ धन्वा॑नि बा॒ह्वोः।</p>
<p class="Shloka">मा नो॑ अ॒स्मिन्म॑हाध॒ने परा॑ वर्क्तं॒ गवि॑ष्टिषु॥ ६<span class="rvts2">.</span>०५९<span class="rvts2">.</span>०७</p>
<p class="Shloka">इन्द्रा॑ग्नी॒ तप॑न्ति मा॒घा अ॒र्यो अरा॑तयः।</p>
<p class="Shloka">अप॒ द्वेषां॒स्या कृ॑तं युयु॒तं सूर्या॒दधि॑॥ ६<span class="rvts2">.</span>०५९<span class="rvts2">.</span>०८</p>
<p class="Shloka">इन्द्रा॑ग्नी यु॒वोरपि॒ वसु॑ दि॒व्यानि॒ पार्थि॑वा।</p>
<p class="Shloka">आ न॑ इ॒ह प्र य॑च्छतं र॒यिं वि॒श्वायु॑पोषसम्॥ ६<span class="rvts2">.</span>०५९<span class="rvts2">.</span>०९</p>
<p class="Shloka">इन्द्रा॑ग्नी उक्थवाहसा॒ स्तोमे॑भिर्हवनश्रुता।</p>
<p class="Shloka">विश्वा॑भिर्गी॒र्भिरा ग॑तम॒स्य सोम॑स्य पी॒तये॑॥ ६<span class="rvts2">.</span>०५९<span class="rvts2">.</span>१०</p>
<p class="Sub-Heading">सूक्त</p>
<p class="Shloka">श्नथ॑द्वृ॒त्रमु॒त स॑नोति॒ वाज॒मिन्द्रा॒ यो अ॒ग्नी सहु॑री सप॒र्यात्।</p>
<p class="Shloka">इ॒र॒ज्यन्ता॑ वस॒व्य॑स्य॒ भूरे॒ सह॑स्तमा॒ सह॑सा वाज॒यन्ता॑॥ ६<span class="rvts2">.</span>०६०<span class="rvts2">.</span>०१</p>
<p class="Shloka">ता यो॑धिष्टम॒भि गा इ॑न्द्र नू॒नम॒पः स्व॑रु॒षसो॑ अग्न ऊ॒ळ्हाः।</p>
<p class="Shloka">दिश॒ स्व॑रु॒षस॑ इन्द्र चि॒त्रा अ॒पो गा अ॑ग्ने युवसे नि॒युत्वा॑न्॥ ६<span class="rvts2">.</span>०६०<span class="rvts2">.</span>०२</p>
<p class="Shloka">आ वृ॑त्रहणा वृत्र॒हभि॒ शुष्मै॒रिन्द्र॑ या॒तं नमो॑भिरग्ने अ॒र्वाक्।</p>
<p class="Shloka">यु॒वं राधो॑भि॒रक॑वेभिरि॒न्द्राग्ने॑ अ॒स्मे भ॑वतमुत्त॒मेभि॑॥ ६<span class="rvts2">.</span>०६०<span class="rvts2">.</span>०३</p>
<p class="Shloka">ता हु॑वे॒ ययो॑रि॒दं प॒प्ने विश्वं॑ पु॒रा कृ॒तम्।</p>
<p class="Shloka">इ॒न्द्रा॒ग्नी न म॑र्धतः॥ ६<span class="rvts2">.</span>०६०<span class="rvts2">.</span>०४</p>
<p class="Shloka">उ॒ग्रा वि॑घ॒निना॒ मृध॑ इन्द्रा॒ग्नी ह॑वामहे।</p>
<p class="Shloka">ता नो॑ मृळात ई॒दृशे॑॥ ६<span class="rvts2">.</span>०६०<span class="rvts2">.</span>०५</p>
<p class="Shloka">ह॒तो वृ॒त्राण्यार्या॑ ह॒तो दासा॑नि॒ सत्प॑ती।</p>
<p class="Shloka">ह॒तो विश्वा॒ अप॒ द्विष॑॥ ६<span class="rvts2">.</span>०६०<span class="rvts2">.</span>०६</p>
<p class="Shloka">इन्द्रा॑ग्नी यु॒वामि॒मे॒३ऽभि स्तोमा॑ अनूषत।</p>
<p class="Shloka">पिब॑तं शम्भुवा सु॒तम्॥ ६<span class="rvts2">.</span>०६०<span class="rvts2">.</span>०७</p>
<p class="Shloka">या वां॒ सन्ति॑ पुरु॒स्पृहो॑ नि॒युतो॑ दा॒शुषे॑ नरा।</p>
<p class="Shloka">इन्द्रा॑ग्नी॒ ताभि॒रा ग॑तम्॥ ६<span class="rvts2">.</span>०६०<span class="rvts2">.</span>०८</p>
<p class="Shloka">ताभि॒रा ग॑च्छतं न॒रोपे॒दं सव॑नं सु॒तम्।</p>
<p class="Shloka">इन्द्रा॑ग्नी॒ सोम॑पीतये॥ ६<span class="rvts2">.</span>०६०<span class="rvts2">.</span>०९</p>
<p class="Shloka">तमी॑ळिष्व॒ यो अ॒र्चिषा॒ वना॒ विश्वा॑ परि॒ष्वज॑त्।</p>
<p class="Shloka">कृ॒ष्णा कृ॒णोति॑ जि॒ह्वया॑॥ ६<span class="rvts2">.</span>०६०<span class="rvts2">.</span>१०</p>
<p class="Shloka">य इ॒द्ध आ॒विवा॑सति सु॒म्नमिन्द्र॑स्य॒ मर्त्य॑।</p>
<p class="Shloka">द्यु॒म्नाय॑ सु॒तरा॑ अ॒पः॥ ६<span class="rvts2">.</span>०६०<span class="rvts2">.</span>११</p>
<p class="Shloka">ता नो॒ वाज॑वती॒रिष॑ आ॒शून्पि॑पृत॒मर्व॑तः।</p>
<p class="Shloka">इन्द्र॑म॒ग्निं च॒ वोळ्ह॑वे॥ ६<span class="rvts2">.</span>०६०<span class="rvts2">.</span>१२</p>
<p class="Shloka">उ॒भा वा॑मिन्द्राग्नी आहु॒वध्या॑ उ॒भा राध॑सः स॒ह मा॑द॒यध्यै॑।</p>
<p class="Shloka">उ॒भा दा॒तारा॑वि॒षां र॑यी॒णामु॒भा वाज॑स्य सा॒तये॑ हुवे वाम्॥ ६<span class="rvts2">.</span>०६०<span class="rvts2">.</span>१३</p>
<p class="Shloka">आ नो॒ गव्ये॑भि॒रश्व्यै॑र्वस॒व्यै॒३रुप॑ गच्छतम्।</p>
<p class="Shloka">सखा॑यौ दे॒वौ स॒ख्याय॑ श॒म्भुवे॑न्द्रा॒ग्नी ता ह॑वामहे॥ ६<span class="rvts2">.</span>०६०<span class="rvts2">.</span>१४</p>
<p class="Shloka">इन्द्रा॑ग्नी शृणु॒तं हवं॒ यज॑मानस्य सुन्व॒तः।</p>
<p class="Shloka">वी॒तं ह॒व्यान्या ग॑तं॒ पिब॑तं सो॒म्यं मधु॑॥ ६<span class="rvts2">.</span>०६०<span class="rvts2">.</span>१५</p>
<p class="Sub-Heading">सूक्त</p>
<p class="Shloka">इ॒यम॑ददाद्रभ॒समृ॑ण॒च्युतं॒ दिवो॑दासं वध्र्य॒श्वाय॑ दा॒शुषे॑।</p>
<p class="Shloka">या शश्व॑न्तमाच॒खादा॑व॒सं प॒णिं ता ते॑ दा॒त्राणि॑ तवि॒षा स॑रस्वति॥ ६<span class="rvts2">.</span>०६१<span class="rvts2">.</span>०१</p>
<p class="Shloka">इ॒यं शुष्मे॑भिर्बिस॒खा इ॑वारुज॒त्सानु॑ गिरी॒णां त॑वि॒षेभि॑रू॒र्मिभि॑।</p>
<p class="Shloka">पा॒रा॒व॒त॒घ्नीमव॑से सुवृ॒क्तिभि॒ सर॑स्वती॒मा वि॑वासेम धी॒तिभि॑॥ ६<span class="rvts2">.</span>०६१<span class="rvts2">.</span>०२</p>
<p class="Shloka">सर॑स्वति देव॒निदो॒ नि ब॑र्हय प्र॒जां विश्व॑स्य॒ बृस॑यस्य मा॒यिन॑।</p>
<p class="Shloka">उ॒त क्षि॒तिभ्यो॒ऽवनी॑रविन्दो वि॒षमे॑भ्यो अस्रवो वाजिनीवति॥ ६<span class="rvts2">.</span>०६१<span class="rvts2">.</span>०३</p>
<p class="Shloka">प्र णो॑ दे॒वी सर॑स्वती॒ वाजे॑भिर्वा॒जिनी॑वती।</p>
<p class="Shloka">धी॒नाम॑वि॒त्र्य॑वतु॥ ६<span class="rvts2">.</span>०६१<span class="rvts2">.</span>०४</p>
<p class="Shloka">यस्त्वा॑ देवि सरस्वत्युपब्रू॒ते धने॑ हि॒ते।</p>
<p class="Shloka">इन्द्रं॒ न वृ॑त्र॒तूर्ये॑॥ ६<span class="rvts2">.</span>०६१<span class="rvts2">.</span>०५</p>
<p class="Shloka">त्वं दे॑वि सरस्व॒त्यवा॒ वाजे॑षु वाजिनि।</p>
<p class="Shloka">रदा॑ पू॒षेव॑ नः स॒निम्॥ ६<span class="rvts2">.</span>०६१<span class="rvts2">.</span>०६</p>
<p class="Shloka">उ॒त स्या न॒ सर॑स्वती घो॒रा हिर॑ण्यवर्तनिः।</p>
<p class="Shloka">वृ॒त्र॒घ्नी व॑ष्टि सुष्टु॒तिम्॥ ६<span class="rvts2">.</span>०६१<span class="rvts2">.</span>०७</p>
<p class="Shloka">यस्या॑ अन॒न्तो अह्रु॑तस्त्वे॒षश्च॑रि॒ष्णुर॑र्ण॒वः।</p>
<p class="Shloka">अम॒श्चर॑ति॒ रोरु॑वत्॥ ६<span class="rvts2">.</span>०६१<span class="rvts2">.</span>०८</p>
<p class="Shloka">सा नो॒ विश्वा॒ अति॒ द्विष॒ स्वसॄ॑र॒न्या ऋ॒ताव॑री।</p>
<p class="Shloka">अत॒न्नहे॑व॒ सूर्य॑॥ ६<span class="rvts2">.</span>०६१<span class="rvts2">.</span>०९</p>
<p class="Shloka">उ॒त न॑ प्रि॒या प्रि॒यासु॑ स॒प्तस्व॑सा॒ सुजु॑ष्टा।</p>
<p class="Shloka">सर॑स्वती॒ स्तोम्या॑ भूत्॥ ६<span class="rvts2">.</span>०६१<span class="rvts2">.</span>१०</p>
<p class="Shloka">आ॒प॒प्रुषी॒ पार्थि॑वान्यु॒रु रजो॑ अ॒न्तरि॑क्षम्।</p>
<p class="Shloka">सर॑स्वती नि॒दस्पा॑तु॥ ६<span class="rvts2">.</span>०६१<span class="rvts2">.</span>११</p>
<p class="Shloka">त्रि॒ष॒धस्था॑ स॒प्तधा॑तु॒ पञ्च॑ जा॒ता व॒र्धय॑न्ती।</p>
<p class="Shloka">वाजे॑वाजे॒ हव्या॑ भूत्॥ ६<span class="rvts2">.</span>०६१<span class="rvts2">.</span>१२</p>
<p class="Shloka">प्र या म॑हि॒म्ना म॒हिना॑सु॒ चेकि॑ते द्यु॒म्नेभि॑र॒न्या अ॒पसा॑म॒पस्त॑मा।</p>
<p class="Shloka">रथ॑ इव बृह॒ती वि॒भ्वने॑ कृ॒तोप॒स्तुत्या॑ चिकि॒तुषा॒ सर॑स्वती॥ ६<span class="rvts2">.</span>०६१<span class="rvts2">.</span>१३</p>
<p class="Shloka">सर॑स्वत्य॒भि नो॑ नेषि॒ वस्यो॒ माप॑ स्फरी॒ पय॑सा॒ मा न॒ आ ध॑क्।</p>
<p class="Shloka">जु॒षस्व॑ नः स॒ख्या वे॒श्या॑ च॒ मा त्वत्क्षेत्रा॒ण्यर॑णानि गन्म॥ ६<span class="rvts2">.</span>०६१<span class="rvts2">.</span>१४</p>
<p class="Sub-Heading">सूक्त</p>
<p class="Shloka">स्तु॒षे नरा॑ दि॒वो अ॒स्य प्र॒सन्ता॒श्विना॑ हुवे॒ जर॑माणो अ॒र्कैः।</p>
<p class="Shloka">या स॒द्य उ॒स्रा व्युषि॒ ज्मो अन्ता॒न्युयू॑षत॒ पर्यु॒रू वरां॑सि॥ ६<span class="rvts2">.</span>०६२<span class="rvts2">.</span>०१</p>
<p class="Shloka">ता य॒ज्ञमा शुचि॑भिश्चक्रमा॒णा रथ॑स्य भा॒नुं रु॑रुचू॒ रजो॑भिः।</p>
<p class="Shloka">पु॒रू वरां॒स्यमि॑ता॒ मिमा॑ना॒पो धन्वा॒न्यति॑ याथो॒ अज्रा॑न्॥ ६<span class="rvts2">.</span>०६२<span class="rvts2">.</span>०२</p>
<p class="Shloka">ता ह॒ त्यद्व॒र्तिर्यदर॑ध्रमुग्रे॒त्था धिय॑ ऊहथु॒ शश्व॒दश्वै॑।</p>
<p class="Shloka">मनो॑जवेभिरिषि॒रैः श॒यध्यै॒ परि॒ व्यथि॑र्दा॒शुषो॒ मर्त्य॑स्य॥ ६<span class="rvts2">.</span>०६२<span class="rvts2">.</span>०३</p>
<p class="Shloka">ता नव्य॑सो॒ जर॑माणस्य॒ मन्मोप॑ भूषतो युयुजा॒नस॑प्ती।</p>
<p class="Shloka">शुभं॒ पृक्ष॒मिष॒मूर्जं॒ वह॑न्ता॒ होता॑ यक्षत्प्र॒त्नो अ॒ध्रुग्युवा॑ना॥ ६<span class="rvts2">.</span>०६२<span class="rvts2">.</span>०४</p>
<p class="Shloka">ता व॒ल्गू द॒स्रा पु॑रु॒शाक॑तमा प्र॒त्ना नव्य॑सा॒ वच॒सा वि॑वासे।</p>
<p class="Shloka">या शंस॑ते स्तुव॒ते शम्भ॑विष्ठा बभू॒वतु॑र्गृण॒ते चि॒त्ररा॑ती॥ ६<span class="rvts2">.</span>०६२<span class="rvts2">.</span>०५</p>
<p class="Shloka">ता भु॒ज्युं विभि॑र॒द्भ्यः स॑मु॒द्रात्तुग्र॑स्य सू॒नुमू॑हथू॒ रजो॑भिः।</p>
<p class="Shloka">अ॒रे॒णुभि॒र्योज॑नेभिर्भु॒जन्ता॑ पत॒त्रिभि॒रर्ण॑सो॒ निरु॒पस्था॑त्॥ ६<span class="rvts2">.</span>०६२<span class="rvts2">.</span>०६</p>
<p class="Shloka">वि ज॒युषा॑ रथ्या यात॒मद्रिं॑ श्रु॒तं हवं॑ वृषणा वध्रिम॒त्याः।</p>
<p class="Shloka">द॒श॒स्यन्ता॑ श॒यवे॑ पिप्यथु॒र्गामिति॑ च्यवाना सुम॒तिं भु॑रण्यू॥ ६<span class="rvts2">.</span>०६२<span class="rvts2">.</span>०७</p>
<p class="Shloka">यद्रो॑दसी प्र॒दिवो॒ अस्ति॒ भूमा॒ हेळो॑ दे॒वाना॑मु॒त म॑र्त्य॒त्रा।</p>
<p class="Shloka">तदा॑दित्या वसवो रुद्रियासो रक्षो॒युजे॒ तपु॑र॒घं द॑धात॥ ६<span class="rvts2">.</span>०६२<span class="rvts2">.</span>०८</p>
<p class="Shloka">य ईं॒ राजा॑नावृतु॒था वि॒दध॒द्रज॑सो मि॒त्रो वरु॑ण॒श्चिके॑तत्।</p>
<p class="Shloka">ग॒म्भी॒राय॒ रक्ष॑से हे॒तिम॑स्य॒ द्रोघा॑य चि॒द्वच॑स॒ आन॑वाय॥ ६<span class="rvts2">.</span>०६२<span class="rvts2">.</span>०९</p>
<p class="Shloka">अन्त॑रैश्च॒क्रैस्तन॑याय व॒र्तिर्द्यु॒मता या॑तं नृ॒वता॒ रथे॑न।</p>
<p class="Shloka">सनु॑त्येन॒ त्यज॑सा॒ मर्त्य॑स्य वनुष्य॒तामपि॑ शी॒र्षा व॑वृक्तम्॥ ६<span class="rvts2">.</span>०६२<span class="rvts2">.</span>१०</p>
<p class="Shloka">आ प॑र॒माभि॑रु॒त म॑ध्य॒माभि॑र्नि॒युद्भि॑र्यातमव॒माभि॑र॒र्वाक्।</p>
<p class="Shloka">दृ॒ळ्हस्य॑ चि॒द्गोम॑तो॒ वि व्र॒जस्य॒ दुरो॑ वर्तं गृण॒ते चि॑त्रराती॥ ६<span class="rvts2">.</span>०६२<span class="rvts2">.</span>११</p>
<p class="Sub-Heading">सूक्त</p>
<p class="Shloka">क्व१ त्या व॒ल्गू पु॑रुहू॒ताद्य दू॒तो न स्तोमो॑ऽविद॒न्नम॑स्वान्।</p>
<p class="Shloka">आ यो अ॒र्वाङ्नास॑त्या व॒वर्त॒ प्रेष्ठा॒ ह्यस॑थो अस्य॒ मन्म॑न्॥ ६<span class="rvts2">.</span>०६३<span class="rvts2">.</span>०१</p>
<p class="Shloka">अरं॑ मे गन्तं॒ हव॑नाया॒स्मै गृ॑णा॒ना यथा॒ पिबा॑थो॒ अन्ध॑।</p>
<p class="Shloka">परि॑ ह॒ त्यद्व॒र्तिर्या॑थो रि॒षो न यत्परो॒ नान्त॑रस्तुतु॒र्यात्॥ ६<span class="rvts2">.</span>०६३<span class="rvts2">.</span>०२</p>
<p class="Shloka">अका॑रि वा॒मन्ध॑सो॒ वरी॑म॒न्नस्ता॑रि ब॒र्हिः सु॑प्राय॒णत॑मम्।</p>
<p class="Shloka">उ॒त्ता॒नह॑स्तो युव॒युर्व॑व॒न्दा वां॒ नक्ष॑न्तो॒ अद्र॑य आञ्जन्॥ ६<span class="rvts2">.</span>०६३<span class="rvts2">.</span>०३</p>
<p class="Shloka">ऊ॒र्ध्वो वा॑म॒ग्निर॑ध्व॒रेष्व॑स्था॒त्प्र रा॒तिरे॑ति जू॒र्णिनी॑ घृ॒ताची॑।</p>
<p class="Shloka">प्र होता॑ गू॒र्तम॑ना उरा॒णोऽयु॑क्त॒ यो नास॑त्या॒ हवी॑मन्॥ ६<span class="rvts2">.</span>०६३<span class="rvts2">.</span>०४</p>
<p class="Shloka">अधि॑ श्रि॒ये दु॑हि॒ता सूर्य॑स्य॒ रथं॑ तस्थौ पुरुभुजा श॒तोति॑म्।</p>
<p class="Shloka">प्र मा॒याभि॑र्मायिना भूत॒मत्र॒ नरा॑ नृतू॒ जनि॑मन्य॒ज्ञिया॑नाम्॥ ६<span class="rvts2">.</span>०६३<span class="rvts2">.</span>०५</p>
<p class="Shloka">यु॒वं श्री॒भिर्द॑र्श॒ताभि॑रा॒भिः शु॒भे पु॒ष्टिमू॑हथुः सू॒र्याया॑।</p>
<p class="Shloka">प्र वां॒ वयो॒ वपु॒षेऽनु॑ पप्त॒न्नक्ष॒द्वाणी॒ सुष्टु॑ता धिष्ण्या वाम्॥ ६<span class="rvts2">.</span>०६३<span class="rvts2">.</span>०६</p>
<p class="Shloka">आ वां॒ वयोऽश्वा॑सो॒ वहि॑ष्ठा अ॒भि प्रयो॑ नासत्या वहन्तु।</p>
<p class="Shloka">प्र वां॒ रथो॒ मनो॑जवा असर्जी॒षः पृ॒क्ष इ॒षिधो॒ अनु॑ पू॒र्वीः॥ ६<span class="rvts2">.</span>०६३<span class="rvts2">.</span>०७</p>
<p class="Shloka">पु॒रु हि वां॑ पुरुभुजा दे॒ष्णं धे॒नुं न॒ इषं॑ पिन्वत॒मस॑क्राम्।</p>
<p class="Shloka">स्तुत॑श्च वां माध्वी सुष्टु॒तिश्च॒ रसा॑श्च॒ ये वा॒मनु॑ रा॒तिमग्म॑न्॥ ६<span class="rvts2">.</span>०६३<span class="rvts2">.</span>०८</p>
<p class="Shloka">उ॒त म॑ ऋ॒ज्रे पुर॑यस्य र॒घ्वी सु॑मी॒ळ्हे श॒तं पे॑रु॒के च॑ प॒क्वा।</p>
<p class="Shloka">शा॒ण्डो दा॑द्धिर॒णिन॒ स्मद्दि॑ष्टी॒न्दश॑ व॒शासो॑ अभि॒षाच॑ ऋ॒ष्वान्॥ ६<span class="rvts2">.</span>०६३<span class="rvts2">.</span>०९</p>
<p class="Shloka">सं वां॑ श॒ता ना॑सत्या स॒हस्राश्वा॑नां पुरु॒पन्था॑ गि॒रे दा॑त्।</p>
<p class="Shloka">भ॒रद्वा॑जाय वीर॒ नू गि॒रे दा॑द्ध॒ता रक्षां॑सि पुरुदंससा स्युः॥ ६<span class="rvts2">.</span>०६३<span class="rvts2">.</span>१०</p>
<p class="Shloka">आ वां॑ सु॒म्ने वरि॑मन्सू॒रिभि॑ ष्याम्॥ ६<span class="rvts2">.</span>०६३<span class="rvts2">.</span>११</p>
<p class="Sub-Heading">सूक्त</p>
<p class="Shloka">उदु॑ श्रि॒य उ॒षसो॒ रोच॑माना॒ अस्थु॑र॒पां नोर्मयो॒ रुश॑न्तः।</p>
<p class="Shloka">कृ॒णोति॒ विश्वा॑ सु॒पथा॑ सु॒गान्यभू॑दु॒ वस्वी॒ दक्षि॑णा म॒घोनी॑॥ ६<span class="rvts2">.</span>०६४<span class="rvts2">.</span>०१</p>
<p class="Shloka">भ॒द्रा द॑दृक्ष उर्वि॒या वि भा॒स्युत्ते॑ शो॒चिर्भा॒नवो॒ द्याम॑पप्तन्।</p>
<p class="Shloka">आ॒विर्वक्ष॑ कृणुषे शु॒म्भमा॒नोषो॑ देवि॒ रोच॑माना॒ महो॑भिः॥ ६<span class="rvts2">.</span>०६४<span class="rvts2">.</span>०२</p>
<p class="Shloka">वह॑न्ति सीमरु॒णासो॒ रुश॑न्तो॒ गाव॑ सु॒भगा॑मुर्वि॒या प्र॑था॒नाम्।</p>
<p class="Shloka">अपे॑जते॒ शूरो॒ अस्ते॑व॒ शत्रू॒न्बाध॑ते॒ तमो॑ अजि॒रो न वोळ्हा॑॥ ६<span class="rvts2">.</span>०६४<span class="rvts2">.</span>०३</p>
<p class="Shloka">सु॒गोत ते॑ सु॒पथा॒ पर्व॑तेष्ववा॒ते अ॒पस्त॑रसि स्वभानो।</p>
<p class="Shloka">सा न॒ आ व॑ह पृथुयामन्नृष्वे र॒यिं दि॑वो दुहितरिष॒यध्यै॑॥ ६<span class="rvts2">.</span>०६४<span class="rvts2">.</span>०४</p>
<p class="Shloka">सा व॑ह॒ योक्षभि॒रवा॒तोषो॒ वरं॒ वह॑सि॒ जोष॒मनु॑।</p>
<p class="Shloka">त्वं दि॑वो दुहित॒र्या ह॑ दे॒वी पू॒र्वहू॑तौ मं॒हना॑ दर्श॒ता भू॑॥ ६<span class="rvts2">.</span>०६४<span class="rvts2">.</span>०५</p>
<p class="Shloka">उत्ते॒ वय॑श्चिद्वस॒तेर॑पप्त॒न्नर॑श्च॒ ये पि॑तु॒भाजो॒ व्यु॑ष्टौ।</p>
<p class="Shloka">अ॒मा स॒ते व॑हसि॒ भूरि॑ वा॒ममुषो॑ देवि दा॒शुषे॒ मर्त्या॑य॥ ६<span class="rvts2">.</span>०६४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">ए॒षा स्या नो॑ दुहि॒ता दि॑वो॒जाः क्षि॒तीरु॒च्छन्ती॒ मानु॑षीरजीगः।</p>
<p class="Shloka">या भा॒नुना॒ रुश॑ता रा॒म्यास्वज्ञा॑यि ति॒रस्तम॑सश्चिद॒क्तून्॥ ६<span class="rvts2">.</span>०६५<span class="rvts2">.</span>०१</p>
<p class="Shloka">वि तद्य॑युररुण॒युग्भि॒रश्वै॑श्चि॒त्रं भा॑न्त्यु॒षस॑श्च॒न्द्रर॑थाः।</p>
<p class="Shloka">अग्रं॑ य॒ज्ञस्य॑ बृह॒तो नय॑न्ती॒र्वि ता बा॑धन्ते॒ तम॒ ऊर्म्या॑याः॥ ६<span class="rvts2">.</span>०६५<span class="rvts2">.</span>०२</p>
<p class="Shloka">श्रवो॒ वाज॒मिष॒मूर्जं॒ वह॑न्ती॒र्नि दा॒शुष॑ उषसो॒ मर्त्या॑य।</p>
<p class="Shloka">म॒घोनी॑र्वी॒रव॒त्पत्य॑माना॒ अवो॑ धात विध॒ते रत्न॑म॒द्य॥ ६<span class="rvts2">.</span>०६५<span class="rvts2">.</span>०३</p>
<p class="Shloka">इ॒दा हि वो॑ विध॒ते रत्न॒मस्ती॒दा वी॒राय॑ दा॒शुष॑ उषासः।</p>
<p class="Shloka">इ॒दा विप्रा॑य॒ जर॑ते॒ यदु॒क्था नि ष्म॒ माव॑ते वहथा पु॒रा चि॑त्॥ ६<span class="rvts2">.</span>०६५<span class="rvts2">.</span>०४</p>
<p class="Shloka">इ॒दा हि त॑ उषो अद्रिसानो गो॒त्रा गवा॒मङ्गि॑रसो गृ॒णन्ति॑।</p>
<p class="Shloka">व्य१र्केण॑ बिभिदु॒र्ब्रह्म॑णा च स॒त्या नृ॒णाम॑भवद्दे॒वहू॑तिः॥ ६<span class="rvts2">.</span>०६५<span class="rvts2">.</span>०५</p>
<p class="Shloka">उ॒च्छा दि॑वो दुहितः प्रत्न॒वन्नो॑ भरद्वाज॒वद्वि॑ध॒ते म॑घोनि।</p>
<p class="Shloka">सु॒वीरं॑ र॒यिं गृ॑ण॒ते रि॑रीह्युरुगा॒यमधि॑ धेहि॒ श्रवो॑ नः॥ ६<span class="rvts2">.</span>०६५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">वपु॒र्नु तच्चि॑कि॒तुषे॑ चिदस्तु समा॒नं नाम॑ धे॒नु पत्य॑मानम्।</p>
<p class="Shloka">मर्ते॑ष्व॒न्यद्दो॒हसे॑ पी॒पाय॑ स॒कृच्छु॒क्रं दु॑दुहे॒ पृश्नि॒रूध॑॥ ६<span class="rvts2">.</span>०६६<span class="rvts2">.</span>०१</p>
<p class="Shloka">ये अ॒ग्नयो॒ न शोशु॑चन्निधा॒ना द्विर्यत्त्रिर्म॒रुतो॑ वावृ॒धन्त॑।</p>
<p class="Shloka">अ॒रे॒णवो॑ हिर॒ण्यया॑स एषां सा॒कं नृ॒म्णैः पौंस्ये॑भिश्च भूवन्॥ ६<span class="rvts2">.</span>०६६<span class="rvts2">.</span>०२</p>
<p class="Shloka">रु॒द्रस्य॒ ये मी॒ळ्हुष॒ सन्ति॑ पु॒त्रा याँश्चो॒ नु दाधृ॑वि॒र्भर॑ध्यै।</p>
<p class="Shloka">वि॒दे हि मा॒ता म॒हो म॒ही षा सेत्पृश्नि॑ सु॒भ्वे॒३ गर्भ॒माधा॑त्॥ ६<span class="rvts2">.</span>०६६<span class="rvts2">.</span>०३</p>
<p class="Shloka">न य ईष॑न्ते ज॒नुषोऽया॒ न्व१न्तः सन्तो॑ऽव॒द्यानि॑ पुना॒नाः।</p>
<p class="Shloka">निर्यद्दु॒ह्रे शुच॒योऽनु॒ जोष॒मनु॑ श्रि॒या त॒न्व॑मु॒क्षमा॑णाः॥ ६<span class="rvts2">.</span>०६६<span class="rvts2">.</span>०४</p>
<p class="Shloka">म॒क्षू न येषु॑ दो॒हसे॑ चिद॒या आ नाम॑ धृ॒ष्णु मारु॑तं॒ दधा॑नाः।</p>
<p class="Shloka">न ये स्तौ॒ना अ॒यासो॑ म॒ह्ना नू चि॑त्सु॒दानु॒रव॑ यासदु॒ग्रान्॥ ६<span class="rvts2">.</span>०६६<span class="rvts2">.</span>०५</p>
<p class="Shloka">त इदु॒ग्राः शव॑सा धृ॒ष्णुषे॑णा उ॒भे यु॑जन्त॒ रोद॑सी सु॒मेके॑।</p>
<p class="Shloka">अध॑ स्मैषु रोद॒सी स्वशो॑चि॒राम॑वत्सु तस्थौ॒ न रोक॑॥ ६<span class="rvts2">.</span>०६६<span class="rvts2">.</span>०६</p>
<p class="Shloka">अ॒ने॒नो वो॑ मरुतो॒ यामो॑ अस्त्वन॒श्वश्चि॒द्यमज॒त्यर॑थीः।</p>
<p class="Shloka">अ॒न॒व॒सो अ॑नभी॒शू र॑ज॒स्तूर्वि रोद॑सी प॒थ्या॑ याति॒ साध॑न्॥ ६<span class="rvts2">.</span>०६६<span class="rvts2">.</span>०७</p>
<p class="Shloka">नास्य॑ व॒र्ता न त॑रु॒ता न्व॑स्ति॒ मरु॑तो॒ यमव॑थ॒ वाज॑सातौ।</p>
<p class="Shloka">तो॒के वा॒ गोषु॒ तन॑ये॒ यम॒प्सु स व्र॒जं दर्ता॒ पार्ये॒ अध॒ द्योः॥ ६<span class="rvts2">.</span>०६६<span class="rvts2">.</span>०८</p>
<p class="Shloka">प्र चि॒त्रम॒र्कं गृ॑ण॒ते तु॒राय॒ मारु॑ताय॒ स्वत॑वसे भरध्वम्।</p>
<p class="Shloka">ये सहां॑सि॒ सह॑सा॒ सह॑न्ते॒ रेज॑ते अग्ने पृथि॒वी म॒खेभ्य॑॥ ६<span class="rvts2">.</span>०६६<span class="rvts2">.</span>०९</p>
<p class="Shloka">त्विषी॑मन्तो अध्व॒रस्ये॑व दि॒द्युत्तृ॑षु॒च्यव॑सो जु॒ह्वो॒३ नाग्नेः।</p>
<p class="Shloka">अ॒र्चत्र॑यो॒ धुन॑यो॒ न वी॒रा भ्राज॑ज्जन्मानो म॒रुतो॒ अधृ॑ष्टाः॥ ६<span class="rvts2">.</span>०६६<span class="rvts2">.</span>१०</p>
<p class="Shloka">तं वृ॒धन्तं॒ मारु॑तं॒ भ्राज॑दृष्टिं रु॒द्रस्य॑ सू॒नुं ह॒वसा वि॑वासे।</p>
<p class="Shloka">दि॒वः शर्धा॑य॒ शुच॑यो मनी॒षा गि॒रयो॒ नाप॑ उ॒ग्रा अ॑स्पृध्रन्॥ ६<span class="rvts2">.</span>०६६<span class="rvts2">.</span>११</p>
<p class="Sub-Heading">सूक्त</p>
<p class="Shloka">विश्वे॑षां वः स॒तां ज्येष्ठ॑तमा गी॒र्भिर्मि॒त्रावरु॑णा वावृ॒धध्यै॑।</p>
<p class="Shloka">सं या र॒श्मेव॑ य॒मतु॒र्यमि॑ष्ठा॒ द्वा जनाँ॒ अस॑मा बा॒हुभि॒ स्वैः॥ ६<span class="rvts2">.</span>०६७<span class="rvts2">.</span>०१</p>
<p class="Shloka">इ॒यं मद्वां॒ प्र स्तृ॑णीते मनी॒षोप॑ प्रि॒या नम॑सा ब॒र्हिरच्छ॑।</p>
<p class="Shloka">य॒न्तं नो॑ मित्रावरुणा॒वधृ॑ष्टं छ॒र्दिर्यद्वां॑ वरू॒थ्यं॑ सुदानू॥ ६<span class="rvts2">.</span>०६७<span class="rvts2">.</span>०२</p>
<p class="Shloka">आ या॑तं मित्रावरुणा सुश॒स्त्युप॑ प्रि॒या नम॑सा हू॒यमा॑ना।</p>
<p class="Shloka">सं याव॑प्न॒स्थो अ॒पसे॑व॒ जना॑ञ्छ्रुधीय॒तश्चि॑द्यतथो महि॒त्वा॥ ६<span class="rvts2">.</span>०६७<span class="rvts2">.</span>०३</p>
<p class="Shloka">अश्वा॒ न या वा॒जिना॑ पू॒तब॑न्धू ऋ॒ता यद्गर्भ॒मदि॑ति॒र्भर॑ध्यै।</p>
<p class="Shloka">प्र या महि॑ म॒हान्ता॒ जाय॑माना घो॒रा मर्ता॑य रि॒पवे॒ नि दी॑धः॥ ६<span class="rvts2">.</span>०६७<span class="rvts2">.</span>०४</p>
<p class="Shloka">विश्वे॒ यद्वां॑ मं॒हना॒ मन्द॑मानाः क्ष॒त्रं दे॒वासो॒ अद॑धुः स॒जोषा॑।</p>
<p class="Shloka">परि॒ यद्भू॒थो रोद॑सी चिदु॒र्वी सन्ति॒ स्पशो॒ अद॑ब्धासो॒ अमू॑राः॥ ६<span class="rvts2">.</span>०६७<span class="rvts2">.</span>०५</p>
<p class="Shloka">ता हि क्ष॒त्रं धा॒रये॑थे॒ अनु॒ द्यून्दृं॒हेथे॒ सानु॑मुप॒मादि॑व॒ द्योः।</p>
<p class="Shloka">दृ॒ळ्हो नक्ष॑त्र उ॒त वि॒श्वदे॑वो॒ भूमि॒माता॒न्द्यां धा॒सिना॒योः॥ ६<span class="rvts2">.</span>०६७<span class="rvts2">.</span>०६</p>
<p class="Shloka">ता वि॒ग्रं धै॑थे ज॒ठरं॑ पृ॒णध्या॒ आ यत्सद्म॒ सभृ॑तयः पृ॒णन्ति॑।</p>
<p class="Shloka">न मृ॑ष्यन्ते युव॒तयोऽवा॑ता॒ वि यत्पयो॑ विश्वजिन्वा॒ भर॑न्ते॥ ६<span class="rvts2">.</span>०६७<span class="rvts2">.</span>०७</p>
<p class="Shloka">ता जि॒ह्वया॒ सद॒मेदं सु॑मे॒धा आ यद्वां॑ स॒त्यो अ॑र॒तिरृ॒ते भूत्।</p>
<p class="Shloka">तद्वां॑ महि॒त्वं घृ॑तान्नावस्तु यु॒वं दा॒शुषे॒ वि च॑यिष्ट॒मंह॑॥ ६<span class="rvts2">.</span>०६७<span class="rvts2">.</span>०८</p>
<p class="Shloka">प्र यद्वां॑ मित्रावरुणा स्पू॒र्धन्प्रि॒या धाम॑ यु॒वधि॑ता मि॒नन्ति॑।</p>
<p class="Shloka">न ये दे॒वास॒ ओह॑सा॒ न मर्ता॒ अय॑ज्ञसाचो॒ अप्यो॒ न पु॒त्राः॥ ६<span class="rvts2">.</span>०६७<span class="rvts2">.</span>०९</p>
<p class="Shloka">वि यद्वाचं॑ की॒स्तासो॒ भर॑न्ते॒ शंस॑न्ति॒ के चि॑न्नि॒विदो॑ मना॒नाः।</p>
<p class="Shloka">आद्वां॑ ब्रवाम स॒त्यान्यु॒क्था नकि॑र्दे॒वेभि॑र्यतथो महि॒त्वा॥ ६<span class="rvts2">.</span>०६७<span class="rvts2">.</span>१०</p>
<p class="Shloka">अ॒वोरि॒त्था वां॑ छ॒र्दिषो॑ अ॒भिष्टौ॑ यु॒वोर्मि॑त्रावरुणा॒वस्कृ॑धोयु।</p>
<p class="Shloka">अनु॒ यद्गाव॑ स्फु॒रानृ॑जि॒प्यं धृ॒ष्णुं यद्रणे॒ वृष॑णं यु॒नज॑न्॥ ६<span class="rvts2">.</span>०६७<span class="rvts2">.</span>११</p>
<p class="Sub-Heading">सूक्त</p>
<p class="Shloka">श्रु॒ष्टी वां॑ य॒ज्ञ उद्य॑तः स॒जोषा॑ मनु॒ष्वद्वृ॒क्तब॑र्हिषो॒ यज॑ध्यै।</p>
<p class="Shloka">आ य इन्द्रा॒वरु॑णावि॒षे अ॒द्य म॒हे सु॒म्नाय॑ म॒ह आ॑व॒वर्त॑त्॥ ६<span class="rvts2">.</span>०६८<span class="rvts2">.</span>०१</p>
<p class="Shloka">ता हि श्रेष्ठा॑ दे॒वता॑ता तु॒जा शूरा॑णां॒ शवि॑ष्ठा॒ ता हि भू॒तम्।</p>
<p class="Shloka">म॒घोनां॒ मंहि॑ष्ठा तुवि॒शुष्म॑ ऋ॒तेन॑ वृत्र॒तुरा॒ सर्व॑सेना॥ ६<span class="rvts2">.</span>०६८<span class="rvts2">.</span>०२</p>
<p class="Shloka">ता गृ॑णीहि नम॒स्ये॑भिः शू॒षैः सु॒म्नेभि॒रिन्द्रा॒वरु॑णा चका॒ना।</p>
<p class="Shloka">वज्रे॑णा॒न्यः शव॑सा॒ हन्ति॑ वृ॒त्रं सिष॑क्त्य॒न्यो वृ॒जने॑षु॒ विप्र॑॥ ६<span class="rvts2">.</span>०६८<span class="rvts2">.</span>०३</p>
<p class="Shloka">ग्नाश्च॒ यन्नर॑श्च वावृ॒धन्त॒ विश्वे॑ दे॒वासो॑ न॒रां स्वगू॑र्ताः।</p>
<p class="Shloka">प्रैभ्य॑ इन्द्रावरुणा महि॒त्वा द्यौश्च॑ पृथिवि भूतमु॒र्वी॥ ६<span class="rvts2">.</span>०६८<span class="rvts2">.</span>०४</p>
<p class="Shloka">स इत्सु॒दानु॒ स्ववाँ॑ ऋ॒तावेन्द्रा॒ यो वां॑ वरुण॒ दाश॑ति॒ त्मन्।</p>
<p class="Shloka">इ॒षा स द्वि॒षस्त॑रे॒द्दास्वा॒न्वंस॑द्र॒यिं र॑यि॒वत॑श्च॒ जना॑न्॥ ६<span class="rvts2">.</span>०६८<span class="rvts2">.</span>०५</p>
<p class="Shloka">यं यु॒वं दा॒श्व॑ध्वराय देवा र॒यिं ध॒त्थो वसु॑मन्तं पुरु॒क्षुम्।</p>
<p class="Shloka">अ॒स्मे स इ॑न्द्रावरुणा॒वपि॑ ष्या॒त्प्र यो भ॒नक्ति॑ व॒नुषा॒मश॑स्तीः॥ ६<span class="rvts2">.</span>०६८<span class="rvts2">.</span>०६</p>
<p class="Shloka">उ॒त न॑ सुत्रा॒त्रो दे॒वगो॑पाः सू॒रिभ्य॑ इन्द्रावरुणा र॒यिः ष्या॑त्।</p>
<p class="Shloka">येषां॒ शुष्म॒ पृत॑नासु सा॒ह्वान्प्र स॒द्यो द्यु॒म्ना ति॒रते॒ ततु॑रिः॥ ६<span class="rvts2">.</span>०६८<span class="rvts2">.</span>०७</p>
<p class="Shloka">नू न॑ इन्द्रावरुणा गृणा॒ना पृ॒ङ्क्तं र॒यिं सौ॑श्रव॒साय॑ देवा।</p>
<p class="Shloka">इ॒त्था गृ॒णन्तो॑ म॒हिन॑स्य॒ शर्धो॒ऽपो न ना॒वा दु॑रि॒ता त॑रेम॥ ६<span class="rvts2">.</span>०६८<span class="rvts2">.</span>०८</p>
<p class="Shloka">प्र स॒म्राजे॑ बृह॒ते मन्म॒ नु प्रि॒यमर्च॑ दे॒वाय॒ वरु॑णाय स॒प्रथ॑।</p>
<p class="Shloka">अ॒यं य उ॒र्वी म॑हि॒ना महि॑व्रत॒ क्रत्वा॑ वि॒भात्य॒जरो॒ न शो॒चिषा॑॥ ६<span class="rvts2">.</span>०६८<span class="rvts2">.</span>०९</p>
<p class="Shloka">इन्द्रा॑वरुणा सुतपावि॒मं सु॒तं सोमं॑ पिबतं॒ मद्यं॑ धृतव्रता।</p>
<p class="Shloka">यु॒वो रथो॑ अध्व॒रं दे॒ववी॑तये॒ प्रति॒ स्वस॑र॒मुप॑ याति पी॒तये॑॥ ६<span class="rvts2">.</span>०६८<span class="rvts2">.</span>१०</p>
<p class="Shloka">इन्द्रा॑वरुणा॒ मधु॑मत्तमस्य॒ वृष्ण॒ सोम॑स्य वृष॒णा वृ॑षेथाम्।</p>
<p class="Shloka">इ॒दं वा॒मन्ध॒ परि॑षिक्तम॒स्मे आ॒सद्या॒स्मिन्ब॒र्हिषि॑ मादयेथाम्॥ ६<span class="rvts2">.</span>०६८<span class="rvts2">.</span>११</p>
<p class="Sub-Heading">सूक्त</p>
<p class="Shloka">सं वां॒ कर्म॑णा॒ समि॒षा हि॑नो॒मीन्द्रा॑विष्णू॒ अप॑सस्पा॒रे अ॒स्य।</p>
<p class="Shloka">जु॒षेथां॑ य॒ज्ञं द्रवि॑णं च धत्त॒मरि॑ष्टैर्नः प॒थिभि॑ पा॒रय॑न्ता॥ ६<span class="rvts2">.</span>०६९<span class="rvts2">.</span>०१</p>
<p class="Shloka">या विश्वा॑सां जनि॒तारा॑ मती॒नामिन्द्रा॒विष्णू॑ क॒लशा॑ सोम॒धाना॑।</p>
<p class="Shloka">प्र वां॒ गिर॑ श॒स्यमा॑ना अवन्तु॒ प्र स्तोमा॑सो गी॒यमा॑नासो अ॒र्कैः॥ ६<span class="rvts2">.</span>०६९<span class="rvts2">.</span>०२</p>
<p class="Shloka">इन्द्रा॑विष्णू मदपती मदाना॒मा सोमं॑ यातं॒ द्रवि॑णो॒ दधा॑ना।</p>
<p class="Shloka">सं वा॑मञ्जन्त्व॒क्तुभि॑र्मती॒नां सं स्तोमा॑सः श॒स्यमा॑नास उ॒क्थैः॥ ६<span class="rvts2">.</span>०६९<span class="rvts2">.</span>०३</p>
<p class="Shloka">आ वा॒मश्वा॑सो अभिमाति॒षाह॒ इन्द्रा॑विष्णू सध॒मादो॑ वहन्तु।</p>
<p class="Shloka">जु॒षेथां॒ विश्वा॒ हव॑ना मती॒नामुप॒ ब्रह्मा॑णि शृणुतं॒ गिरो॑ मे॥ ६<span class="rvts2">.</span>०६९<span class="rvts2">.</span>०४</p>
<p class="Shloka">इन्द्रा॑विष्णू॒ तत्प॑न॒याय्यं॑ वां॒ सोम॑स्य॒ मद॑ उ॒रु च॑क्रमाथे।</p>
<p class="Shloka">अकृ॑णुतम॒न्तरि॑क्षं॒ वरी॒योऽप्र॑थतं जी॒वसे॑ नो॒ रजां॑सि॥ ६<span class="rvts2">.</span>०६९<span class="rvts2">.</span>०५</p>
<p class="Shloka">इन्द्रा॑विष्णू ह॒विषा॑ वावृधा॒नाग्रा॑द्वाना॒ नम॑सा रातहव्या।</p>
<p class="Shloka">घृता॑सुती॒ द्रवि॑णं धत्तम॒स्मे स॑मु॒द्रः स्थ॑ क॒लश॑ सोम॒धान॑॥ ६<span class="rvts2">.</span>०६९<span class="rvts2">.</span>०६</p>
<p class="Shloka">इन्द्रा॑विष्णू॒ पिब॑तं॒ मध्वो॑ अ॒स्य सोम॑स्य दस्रा ज॒ठरं॑ पृणेथाम्।</p>
<p class="Shloka">आ वा॒मन्धां॑सि मदि॒राण्य॑ग्म॒न्नुप॒ ब्रह्मा॑णि शृणुतं॒ हवं॑ मे॥ ६<span class="rvts2">.</span>०६९<span class="rvts2">.</span>०७</p>
<p class="Shloka">उ॒भा जि॑ग्यथु॒र्न परा॑ जयेथे॒ न परा॑ जिग्ये कत॒रश्च॒नैनो॑।</p>
<p class="Shloka">इन्द्र॑श्च विष्णो॒ यदप॑स्पृधेथां त्रे॒धा स॒हस्रं॒ वि तदै॑रयेथाम्॥ ६<span class="rvts2">.</span>०६९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">घृ॒तव॑ती॒ भुव॑नानामभि॒श्रियो॒र्वी पृ॒थ्वी म॑धु॒दुघे॑ सु॒पेश॑सा।</p>
<p class="Shloka">द्यावा॑पृथि॒वी वरु॑णस्य॒ धर्म॑णा॒ विष्क॑भिते अ॒जरे॒ भूरि॑रेतसा॥ ६<span class="rvts2">.</span>०७०<span class="rvts2">.</span>०१</p>
<p class="Shloka">अस॑श्चन्ती॒ भूरि॑धारे॒ पय॑स्वती घृ॒तं दु॑हाते सु॒कृते॒ शुचि॑व्रते।</p>
<p class="Shloka">राज॑न्ती अ॒स्य भुव॑नस्य रोदसी अ॒स्मे रेत॑ सिञ्चतं॒ यन्मनु॑र्हितम्॥ ६<span class="rvts2">.</span>०७०<span class="rvts2">.</span>०२</p>
<p class="Shloka">यो वा॑मृ॒जवे॒ क्रम॑णाय रोदसी॒ मर्तो॑ द॒दाश॑ धिषणे॒ स सा॑धति।</p>
<p class="Shloka">प्र प्र॒जाभि॑र्जायते॒ धर्म॑ण॒स्परि॑ यु॒वोः सि॒क्ता विषु॑रूपाणि॒ सव्र॑ता॥ ६<span class="rvts2">.</span>०७०<span class="rvts2">.</span>०३</p>
<p class="Shloka">घृ॒तेन॒ द्यावा॑पृथि॒वी अ॒भीवृ॑ते घृत॒श्रिया॑ घृत॒पृचा॑ घृता॒वृधा॑।</p>
<p class="Shloka">उ॒र्वी पृ॒थ्वी हो॑तृ॒वूर्ये॑ पु॒रोहि॑ते॒ ते इद्विप्रा॑ ईळते सु॒म्नमि॒ष्टये॑॥ ६<span class="rvts2">.</span>०७०<span class="rvts2">.</span>०४</p>
<p class="Shloka">मधु॑ नो॒ द्यावा॑पृथि॒वी मि॑मिक्षतां मधु॒श्चुता॑ मधु॒दुघे॒ मधु॑व्रते।</p>
<p class="Shloka">दधा॑ने य॒ज्ञं द्रवि॑णं च दे॒वता॒ महि॒ श्रवो॒ वाज॑म॒स्मे सु॒वीर्य॑म्॥ ६<span class="rvts2">.</span>०७०<span class="rvts2">.</span>०५</p>
<p class="Shloka">ऊर्जं॑ नो॒ द्यौश्च॑ पृथि॒वी च॑ पिन्वतां पि॒ता मा॒ता वि॑श्व॒विदा॑ सु॒दंस॑सा।</p>
<p class="Shloka">सं॒र॒रा॒णे रोद॑सी वि॒श्वश॑म्भुवा स॒निं वाजं॑ र॒यिम॒स्मे समि॑न्वताम्॥ ६<span class="rvts2">.</span>०७०<span class="rvts2">.</span>०६</p>
<p class="Sub-Heading">सूक्त</p>
<p class="Shloka">उदु॒ ष्य दे॒वः स॑वि॒ता हि॑र॒ण्यया॑ बा॒हू अ॑यंस्त॒ सव॑नाय सु॒क्रतु॑।</p>
<p class="Shloka">घृ॒तेन॑ पा॒णी अ॒भि प्रु॑ष्णुते म॒खो युवा॑ सु॒दक्षो॒ रज॑सो॒ विध॑र्मणि॥ ६<span class="rvts2">.</span>०७१<span class="rvts2">.</span>०१</p>
<p class="Shloka">दे॒वस्य॑ व॒यं स॑वि॒तुः सवी॑मनि॒ श्रेष्ठे॑ स्याम॒ वसु॑नश्च दा॒वने॑।</p>
<p class="Shloka">यो विश्व॑स्य द्वि॒पदो॒ यश्चतु॑ष्पदो नि॒वेश॑ने प्रस॒वे चासि॒ भूम॑नः॥ ६<span class="rvts2">.</span>०७१<span class="rvts2">.</span>०२</p>
<p class="Shloka">अद॑ब्धेभिः सवितः पा॒युभि॒ष्ट्वं शि॒वेभि॑र॒द्य परि॑ पाहि नो॒ गय॑म्।</p>
<p class="Shloka">हिर॑ण्यजिह्वः सुवि॒ताय॒ नव्य॑से॒ रक्षा॒ माकि॑र्नो अ॒घशं॑स ईशत॥ ६<span class="rvts2">.</span>०७१<span class="rvts2">.</span>०३</p>
<p class="Shloka">उदु॒ ष्य दे॒वः स॑वि॒ता दमू॑ना॒ हिर॑ण्यपाणिः प्रतिदो॒षम॑स्थात्।</p>
<p class="Shloka">अयो॑हनुर्यज॒तो म॒न्द्रजि॑ह्व॒ आ दा॒शुषे॑ सुवति॒ भूरि॑ वा॒मम्॥ ६<span class="rvts2">.</span>०७१<span class="rvts2">.</span>०४</p>
<p class="Shloka">उदू॑ अयाँ उपव॒क्तेव॑ बा॒हू हि॑र॒ण्यया॑ सवि॒ता सु॒प्रती॑का।</p>
<p class="Shloka">दि॒वो रोहां॑स्यरुहत्पृथि॒व्या अरी॑रमत्प॒तय॒त्कच्चि॒दभ्व॑म्॥ ६<span class="rvts2">.</span>०७१<span class="rvts2">.</span>०५</p>
<p class="Shloka">वा॒मम॒द्य स॑वितर्वा॒ममु॒ श्वो दि॒वेदि॑वे वा॒मम॒स्मभ्यं॑ सावीः।</p>
<p class="Shloka">वा॒मस्य॒ हि क्षय॑स्य देव॒ भूरे॑र॒या धि॒या वा॑म॒भाज॑ स्याम॥ ६<span class="rvts2">.</span>०७१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">इन्द्रा॑सोमा॒ महि॒ तद्वां॑ महि॒त्वं यु॒वं म॒हानि॑ प्रथ॒मानि॑ चक्रथुः।</p>
<p class="Shloka">यु॒वं सूर्यं॑ विवि॒दथु॑र्यु॒वं स्व१र्विश्वा॒ तमां॑स्यहतं नि॒दश्च॑॥ ६<span class="rvts2">.</span>०७२<span class="rvts2">.</span>०१</p>
<p class="Shloka">इन्द्रा॑सोमा वा॒सय॑थ उ॒षास॒मुत्सूर्यं॑ नयथो॒ ज्योति॑षा स॒ह।</p>
<p class="Shloka">उप॒ द्यां स्क॒म्भथु॒ स्कम्भ॑ने॒नाप्र॑थतं पृथि॒वीं मा॒तरं॒ वि॥ ६<span class="rvts2">.</span>०७२<span class="rvts2">.</span>०२</p>
<p class="Shloka">इन्द्रा॑सोमा॒वहि॑म॒पः प॑रि॒ष्ठां ह॒थो वृ॒त्रमनु॑ वां॒ द्यौर॑मन्यत।</p>
<p class="Shloka">प्रार्णां॑स्यैरयतं न॒दीना॒मा स॑मु॒द्राणि॑ पप्रथुः पु॒रूणि॑॥ ६<span class="rvts2">.</span>०७२<span class="rvts2">.</span>०३</p>
<p class="Shloka">इन्द्रा॑सोमा प॒क्वमा॒मास्व॒न्तर्नि गवा॒मिद्द॑धथुर्व॒क्षणा॑सु।</p>
<p class="Shloka">ज॒गृ॒भथु॒रन॑पिनद्धमासु॒ रुश॑च्चि॒त्रासु॒ जग॑तीष्व॒न्तः॥ ६<span class="rvts2">.</span>०७२<span class="rvts2">.</span>०४</p>
<p class="Shloka">इन्द्रा॑सोमा यु॒वम॒ङ्ग तरु॑त्रमपत्य॒साचं॒ श्रुत्यं॑ रराथे।</p>
<p class="Shloka">यु॒वं शुष्मं॒ नर्यं॑ चर्ष॒णिभ्य॒ सं वि॑व्यथुः पृतना॒षाह॑मुग्रा॥ ६<span class="rvts2">.</span>०७२<span class="rvts2">.</span>०५</p>
<p class="Sub-Heading">सूक्त</p>
<p class="Shloka">यो अ॑द्रि॒भित्प्र॑थम॒जा ऋ॒तावा॒ बृह॒स्पति॑राङ्गिर॒सो ह॒विष्मा॑न्।</p>
<p class="Shloka">द्वि॒बर्ह॑ज्मा प्राघर्म॒सत्पि॒ता न॒ आ रोद॑सी वृष॒भो रो॑रवीति॥ ६<span class="rvts2">.</span>०७३<span class="rvts2">.</span>०१</p>
<p class="Shloka">जना॑य चि॒द्य ईव॑त उ लो॒कं बृह॒स्पति॑र्दे॒वहू॑तौ च॒कार॑।</p>
<p class="Shloka">घ्नन्वृ॒त्राणि॒ वि पुरो॑ दर्दरीति॒ जय॒ञ्छत्रूँ॑र॒मित्रा॑न्पृ॒त्सु साह॑न्॥ ६<span class="rvts2">.</span>०७३<span class="rvts2">.</span>०२</p>
<p class="Shloka">बृह॒स्पति॒ सम॑जय॒द्वसू॑नि म॒हो व्र॒जान्गोम॑तो दे॒व ए॒षः।</p>
<p class="Shloka">अ॒पः सिषा॑स॒न्स्व१रप्र॑तीतो॒ बृह॒स्पति॒र्हन्त्य॒मित्र॑म॒र्कैः॥ ६<span class="rvts2">.</span>०७३<span class="rvts2">.</span>०३</p>
<p class="Sub-Heading">सूक्त</p>
<p class="Shloka">सोमा॑रुद्रा धा॒रये॑थामसु॒र्यं१ प्र वा॑मि॒ष्टयोऽर॑मश्नुवन्तु।</p>
<p class="Shloka">दमे॑दमे स॒प्त रत्ना॒ दधा॑ना॒ शं नो॑ भूतं द्वि॒पदे॒ शं चतु॑ष्पदे॥ ६<span class="rvts2">.</span>०७४<span class="rvts2">.</span>०१</p>
<p class="Shloka">सोमा॑रुद्रा॒ वि वृ॑हतं॒ विषू॑ची॒ममी॑वा॒ या नो॒ गय॑मावि॒वेश॑।</p>
<p class="Shloka">आ॒रे बा॑धेथां॒ निरृ॑तिं परा॒चैर॒स्मे भ॒द्रा सौ॑श्रव॒सानि॑ सन्तु॥ ६<span class="rvts2">.</span>०७४<span class="rvts2">.</span>०२</p>
<p class="Shloka">सोमा॑रुद्रा यु॒वमे॒तान्य॒स्मे विश्वा॑ त॒नूषु॑ भेष॒जानि॑ धत्तम्।</p>
<p class="Shloka">अव॑ स्यतं मु॒ञ्चतं॒ यन्नो॒ अस्ति॑ त॒नूषु॑ ब॒द्धं कृ॒तमेनो॑ अ॒स्मत्॥ ६<span class="rvts2">.</span>०७४<span class="rvts2">.</span>०३</p>
<p class="Shloka">ति॒ग्मायु॑धौ ति॒ग्महे॑ती सु॒शेवौ॒ सोमा॑रुद्रावि॒ह सु मृ॑ळतं नः।</p>
<p class="Shloka">प्र नो॑ मुञ्चतं॒ वरु॑णस्य॒ पाशा॑द्गोपा॒यतं॑ नः सुमन॒स्यमा॑ना॥ ६<span class="rvts2">.</span>०७४<span class="rvts2">.</span>०४</p>
<p class="Sub-Heading">सूक्त</p>
<p class="Shloka">जी॒मूत॑स्येव भवति॒ प्रती॑कं॒ यद्व॒र्मी याति॑ स॒मदा॑मु॒पस्थे॑।</p>
<p class="Shloka">अना॑विद्धया त॒न्वा॑ जय॒ त्वं स त्वा॒ वर्म॑णो महि॒मा पि॑पर्तु॥ ६<span class="rvts2">.</span>०७५<span class="rvts2">.</span>०१</p>
<p class="Shloka">धन्व॑ना॒ गा धन्व॑ना॒जिं ज॑येम॒ धन्व॑ना ती॒व्राः स॒मदो॑ जयेम।</p>
<p class="Shloka">धनु॒ शत्रो॑रपका॒मं कृ॑णोति॒ धन्व॑ना॒ सर्वा॑ प्र॒दिशो॑ जयेम॥ ६<span class="rvts2">.</span>०७५<span class="rvts2">.</span>०२</p>
<p class="Shloka">व॒क्ष्यन्ती॒वेदा ग॑नीगन्ति॒ कर्णं॑ प्रि॒यं सखा॑यं परिषस्वजा॒ना।</p>
<p class="Shloka">योषे॑व शिङ्क्ते॒ वित॒ताधि॒ धन्व॒ञ्ज्या इ॒यं सम॑ने पा॒रय॑न्ती॥ ६<span class="rvts2">.</span>०७५<span class="rvts2">.</span>०३</p>
<p class="Shloka">ते आ॒चर॑न्ती॒ सम॑नेव॒ योषा॑ मा॒तेव॑ पु॒त्रं बि॑भृतामु॒पस्थे॑।</p>
<p class="Shloka">अप॒ शत्रू॑न्विध्यतां संविदा॒ने आर्त्नी॑ इ॒मे वि॑ष्फु॒रन्ती॑ अ॒मित्रा॑न्॥ ६<span class="rvts2">.</span>०७५<span class="rvts2">.</span>०४</p>
<p class="Shloka">ब॒ह्वी॒नां पि॒ता ब॒हुर॑स्य पु॒त्रश्चि॒श्चा कृ॑णोति॒ सम॑नाव॒गत्य॑।</p>
<p class="Shloka">इ॒षु॒धिः सङ्का॒ पृत॑नाश्च॒ सर्वा॑ पृ॒ष्ठे निन॑द्धो जयति॒ प्रसू॑तः॥ ६<span class="rvts2">.</span>०७५<span class="rvts2">.</span>०५</p>
<p class="Shloka">रथे॒ तिष्ठ॑न्नयति वा॒जिन॑ पु॒रो यत्र॑यत्र का॒मय॑ते सुषार॒थिः।</p>
<p class="Shloka">अ॒भीशू॑नां महि॒मानं॑ पनायत॒ मन॑ प॒श्चादनु॑ यच्छन्ति र॒श्मय॑॥ ६<span class="rvts2">.</span>०७५<span class="rvts2">.</span>०६</p>
<p class="Shloka">ती॒व्रान्घोषा॑न्कृण्वते॒ वृष॑पाण॒योऽश्वा॒ रथे॑भिः स॒ह वा॒जय॑न्तः।</p>
<p class="Shloka">अ॒व॒क्राम॑न्त॒ प्रप॑दैर॒मित्रा॑न्क्षि॒णन्ति॒ शत्रूँ॒रन॑पव्ययन्तः॥ ६<span class="rvts2">.</span>०७५<span class="rvts2">.</span>०७</p>
<p class="Shloka">र॒थ॒वाह॑नं ह॒विर॑स्य॒ नाम॒ यत्रायु॑धं॒ निहि॑तमस्य॒ वर्म॑।</p>
<p class="Shloka">तत्रा॒ रथ॒मुप॑ श॒ग्मं स॑देम वि॒श्वाहा॑ व॒यं सु॑मन॒स्यमा॑नाः॥ ६<span class="rvts2">.</span>०७५<span class="rvts2">.</span>०८</p>
<p class="Shloka">स्वा॒दु॒षं॒सद॑ पि॒तरो॑ वयो॒धाः कृ॑च्छ्रे॒श्रित॒ शक्ती॑वन्तो गभी॒राः।</p>
<p class="Shloka">चि॒त्रसे॑ना॒ इषु॑बला॒ अमृ॑ध्राः स॒तोवी॑रा उ॒रवो॑ व्रातसा॒हाः॥ ६<span class="rvts2">.</span>०७५<span class="rvts2">.</span>०९</p>
<p class="Shloka">ब्राह्म॑णास॒ पित॑र॒ सोम्या॑सः शि॒वे नो॒ द्यावा॑पृथि॒वी अ॑ने॒हसा॑।</p>
<p class="Shloka">पू॒षा न॑ पातु दुरि॒तादृ॑तावृधो॒ रक्षा॒ माकि॑र्नो अ॒घशं॑स ईशत॥ ६<span class="rvts2">.</span>०७५<span class="rvts2">.</span>१०</p>
<p class="Shloka">सु॒प॒र्णं व॑स्ते मृ॒गो अ॑स्या॒ दन्तो॒ गोभि॒ संन॑द्धा पतति॒ प्रसू॑ता।</p>
<p class="Shloka">यत्रा॒ नर॒ सं च॒ वि च॒ द्रव॑न्ति॒ तत्रा॒स्मभ्य॒मिष॑व॒ शर्म॑ यंसन्॥ ६<span class="rvts2">.</span>०७५<span class="rvts2">.</span>११</p>
<p class="Shloka">ऋजी॑ते॒ परि॑ वृङ्धि॒ नोऽश्मा॑ भवतु नस्त॒नूः।</p>
<p class="Shloka">सोमो॒ अधि॑ ब्रवीतु॒ नोऽदि॑ति॒ शर्म॑ यच्छतु॥ ६<span class="rvts2">.</span>०७५<span class="rvts2">.</span>१२</p>
<p class="Shloka">आ ज॑ङ्घन्ति॒ सान्वे॑षां ज॒घनाँ॒ उप॑ जिघ्नते।</p>
<p class="Shloka">अश्वा॑जनि॒ प्रचे॑त॒सोऽश्वा॑न्स॒मत्सु॑ चोदय॥ ६<span class="rvts2">.</span>०७५<span class="rvts2">.</span>१३</p>
<p class="Shloka">अहि॑रिव भो॒गैः पर्ये॑ति बा॒हुं ज्याया॑ हे॒तिं प॑रि॒बाध॑मानः।</p>
<p class="Shloka">ह॒स्त॒घ्नो विश्वा॑ व॒युना॑नि वि॒द्वान्पुमा॒न्पुमां॑सं॒ परि॑ पातु वि॒श्वत॑॥ ६<span class="rvts2">.</span>०७५<span class="rvts2">.</span>१४</p>
<p class="Shloka">आला॑क्ता॒ या रुरु॑शी॒र्ष्ण्यथो॒ यस्या॒ अयो॒ मुख॑म्।</p>
<p class="Shloka">इ॒दं प॒र्जन्य॑रेतस॒ इष्वै॑ दे॒व्यै बृ॒हन्नम॑॥ ६<span class="rvts2">.</span>०७५<span class="rvts2">.</span>१५</p>
<p class="Shloka">अव॑सृष्टा॒ परा॑ पत॒ शर॑व्ये॒ ब्रह्म॑संशिते।</p>
<p class="Shloka">गच्छा॒मित्रा॒न्प्र प॑द्यस्व॒ मामीषां॒ कं च॒नोच्छि॑षः॥ ६<span class="rvts2">.</span>०७५<span class="rvts2">.</span>१६</p>
<p class="Shloka">यत्र॑ बा॒णाः स॒म्पत॑न्ति कुमा॒रा वि॑शि॒खा इ॑व।</p>
<p class="Shloka">तत्रा॑ नो॒ ब्रह्म॑ण॒स्पति॒रदि॑ति॒ शर्म॑ यच्छतु वि॒श्वाहा॒ शर्म॑ यच्छतु॥ ६<span class="rvts2">.</span>०७५<span class="rvts2">.</span>१७</p>
<p class="Shloka">मर्मा॑णि ते॒ वर्म॑णा छादयामि॒ सोम॑स्त्वा॒ राजा॒मृते॒नानु॑ वस्ताम्।</p>
<p class="Shloka">उ॒रोर्वरी॑यो॒ वरु॑णस्ते कृणोतु॒ जय॑न्तं॒ त्वानु॑ दे॒वा म॑दन्तु॥ ६<span class="rvts2">.</span>०७५<span class="rvts2">.</span>१८</p>
<p class="Shloka">यो न॒ स्वो अर॑णो॒ यश्च॒ निष्ट्यो॒ जिघां॑सति।</p>
<p class="Shloka">दे॒वास्तं सर्वे॑ धूर्वन्तु॒ ब्रह्म॒ वर्म॒ ममान्त॑रम्॥ ६<span class="rvts2">.</span>०७५<span class="rvts2">.</span>१९</p>


    
<p class="Heading">॥ ऋग्वेदः मण्डलं ७॥</p>
<p class="Sub-Heading">सूक्त</p>
<p class="">॥ ऋग्वेदः मण्डलं ७॥</p>
<p class="Shloka">अ॒ग्निं नरो॒ दीधि॑तिभिर॒रण्यो॒र्हस्त॑च्युती जनयन्त प्रश॒स्तम्।</p>
<p class="Shloka">दू॒रे॒दृशं॑ गृ॒हप॑तिमथ॒र्युम्॥ ७<span class="rvts2">.</span>००१<span class="rvts2">.</span>०१</p>
<p class="Shloka">तम॒ग्निमस्ते॒ वस॑वो॒ न्यृ॑ण्वन्सुप्रति॒चक्ष॒मव॑से॒ कुत॑श्चित्।</p>
<p class="Shloka">द॒क्षाय्यो॒ यो दम॒ आस॒ नित्य॑॥ ७<span class="rvts2">.</span>००१<span class="rvts2">.</span>०२</p>
<p class="Shloka">प्रेद्धो॑ अग्ने दीदिहि पु॒रो नोऽज॑स्रया सू॒र्म्या॑ यविष्ठ।</p>
<p class="Shloka">त्वां शश्व॑न्त॒ उप॑ यन्ति॒ वाजा॑॥ ७<span class="rvts2">.</span>००१<span class="rvts2">.</span>०३</p>
<p class="Shloka">प्र ते अ॒ग्नयो॒ऽग्निभ्यो॒ वरं॒ निः सु॒वीरा॑सः शोशुचन्त द्यु॒मन्त॑।</p>
<p class="Shloka">यत्रा॒ नर॑ स॒मास॑ते सुजा॒ताः॥ ७<span class="rvts2">.</span>००१<span class="rvts2">.</span>०४</p>
<p class="Shloka">दा नो॑ अग्ने धि॒या र॒यिं सु॒वीरं॑ स्वप॒त्यं स॑हस्य प्रश॒स्तम्।</p>
<p class="Shloka">न यं यावा॒ तर॑ति यातु॒मावा॑न्॥ ७<span class="rvts2">.</span>००१<span class="rvts2">.</span>०५</p>
<p class="Shloka">उप॒ यमेति॑ युव॒तिः सु॒दक्षं॑ दो॒षा वस्तो॑र्ह॒विष्म॑ती घृ॒ताची॑।</p>
<p class="Shloka">उप॒ स्वैन॑म॒रम॑तिर्वसू॒युः॥ ७<span class="rvts2">.</span>००१<span class="rvts2">.</span>०६</p>
<p class="Shloka">विश्वा॑ अ॒ग्नेऽप॑ द॒हारा॑ती॒र्येभि॒स्तपो॑भि॒रद॑हो॒ जरू॑थम्।</p>
<p class="Shloka">प्र नि॑स्व॒रं चा॑तय॒स्वामी॑वाम्॥ ७<span class="rvts2">.</span>००१<span class="rvts2">.</span>०७</p>
<p class="Shloka">आ यस्ते॑ अग्न इध॒ते अनी॑कं॒ वसि॑ष्ठ॒ शुक्र॒ दीदि॑व॒ पाव॑क।</p>
<p class="Shloka">उ॒तो न॑ ए॒भिः स्त॒वथै॑रि॒ह स्या॑॥ ७<span class="rvts2">.</span>००१<span class="rvts2">.</span>०८</p>
<p class="Shloka">वि ये ते॑ अग्ने भेजि॒रे अनी॑कं॒ मर्ता॒ नर॒ पित्र्या॑सः पुरु॒त्रा।</p>
<p class="Shloka">उ॒तो न॑ ए॒भिः सु॒मना॑ इ॒ह स्या॑॥ ७<span class="rvts2">.</span>००१<span class="rvts2">.</span>०९</p>
<p class="Shloka">इ॒मे नरो॑ वृत्र॒हत्ये॑षु॒ शूरा॒ विश्वा॒ अदे॑वीर॒भि स॑न्तु मा॒याः।</p>
<p class="Shloka">ये मे॒ धियं॑ प॒नय॑न्त प्रश॒स्ताम्॥ ७<span class="rvts2">.</span>००१<span class="rvts2">.</span>१०</p>
<p class="Shloka">मा शूने॑ अग्ने॒ नि ष॑दाम नृ॒णां माशेष॑सो॒ऽवीर॑ता॒ परि॑ त्वा।</p>
<p class="Shloka">प्र॒जाव॑तीषु॒ दुर्या॑सु दुर्य॥ ७<span class="rvts2">.</span>००१<span class="rvts2">.</span>११</p>
<p class="Shloka">यम॒श्वी नित्य॑मुप॒याति॑ य॒ज्ञं प्र॒जाव॑न्तं स्वप॒त्यं क्षयं॑ नः।</p>
<p class="Shloka">स्वज॑न्मना॒ शेष॑सा वावृधा॒नम्॥ ७<span class="rvts2">.</span>००१<span class="rvts2">.</span>१२</p>
<p class="Shloka">पा॒हि नो॑ अग्ने र॒क्षसो॒ अजु॑ष्टात्पा॒हि धू॒र्तेरर॑रुषो अघा॒योः।</p>
<p class="Shloka">त्वा यु॒जा पृ॑तना॒यूँर॒भि ष्या॑म्॥ ७<span class="rvts2">.</span>००१<span class="rvts2">.</span>१३</p>
<p class="Shloka">सेद॒ग्निर॒ग्नीँरत्य॑स्त्व॒न्यान्यत्र॑ वा॒जी तन॑यो वी॒ळुपा॑णिः।</p>
<p class="Shloka">स॒हस्र॑पाथा अ॒क्षरा॑ स॒मेति॑॥ ७<span class="rvts2">.</span>००१<span class="rvts2">.</span>१४</p>
<p class="Shloka">सेद॒ग्निर्यो व॑नुष्य॒तो नि॒पाति॑ समे॒द्धार॒मंह॑स उरु॒ष्यात्।</p>
<p class="Shloka">सु॒जा॒तास॒ परि॑ चरन्ति वी॒राः॥ ७<span class="rvts2">.</span>००१<span class="rvts2">.</span>१५</p>
<p class="Shloka">अ॒यं सो अ॒ग्निराहु॑तः पुरु॒त्रा यमीशा॑न॒ समिदि॒न्धे ह॒विष्मा॑न्।</p>
<p class="Shloka">परि॒ यमेत्य॑ध्व॒रेषु॒ होता॑॥ ७<span class="rvts2">.</span>००१<span class="rvts2">.</span>१६</p>
<p class="Shloka">त्वे अ॑ग्न आ॒हव॑नानि॒ भूरी॑शा॒नास॒ आ जु॑हुयाम॒ नित्या॑।</p>
<p class="Shloka">उ॒भा कृ॒ण्वन्तो॑ वह॒तू मि॒येधे॑॥ ७<span class="rvts2">.</span>००१<span class="rvts2">.</span>१७</p>
<p class="Shloka">इ॒मो अ॑ग्ने वी॒तत॑मानि ह॒व्याज॑स्रो वक्षि दे॒वता॑ति॒मच्छ॑।</p>
<p class="Shloka">प्रति॑ न ईं सुर॒भीणि॑ व्यन्तु॥ ७<span class="rvts2">.</span>००१<span class="rvts2">.</span>१८</p>
<p class="Shloka">मा नो॑ अग्ने॒ऽवीर॑ते॒ परा॑ दा दु॒र्वास॒सेऽम॑तये॒ मा नो॑ अ॒स्यै।</p>
<p class="Shloka">मा न॑ क्षु॒धे मा र॒क्षस॑ ऋतावो॒ मा नो॒ दमे॒ मा वन॒ आ जु॑हूर्थाः॥ ७<span class="rvts2">.</span>००१<span class="rvts2">.</span>१९</p>
<p class="Shloka">नू मे॒ ब्रह्मा॑ण्यग्न॒ उच्छ॑शाधि॒ त्वं दे॑व म॒घव॑द्भ्यः सुषूदः।</p>
<p class="Shloka">रा॒तौ स्या॑मो॒भया॑स॒ आ ते॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००१<span class="rvts2">.</span>२०</p>
<p class="Shloka">त्वम॑ग्ने सु॒हवो॑ र॒ण्वसं॑दृक्सुदी॒ती सू॑नो सहसो दिदीहि।</p>
<p class="Shloka">मा त्वे सचा॒ तन॑ये॒ नित्य॒ आ ध॒ङ्मा वी॒रो अ॒स्मन्नर्यो॒ वि दा॑सीत्॥ ७<span class="rvts2">.</span>००१<span class="rvts2">.</span>२१</p>
<p class="Shloka">मा नो॑ अग्ने दुर्भृ॒तये॒ सचै॒षु दे॒वेद्धे॑ष्व॒ग्निषु॒ प्र वो॑चः।</p>
<p class="Shloka">मा ते॑ अ॒स्मान्दु॑र्म॒तयो॑ भृ॒माच्चि॑द्दे॒वस्य॑ सूनो सहसो नशन्त॥ ७<span class="rvts2">.</span>००१<span class="rvts2">.</span>२२</p>
<p class="Shloka">स मर्तो॑ अग्ने स्वनीक रे॒वानम॑र्त्ये॒ य आ॑जु॒होति॑ ह॒व्यम्।</p>
<p class="Shloka">स दे॒वता॑ वसु॒वनिं॑ दधाति॒ यं सू॒रिर॒र्थी पृ॒च्छमा॑न॒ एति॑॥ ७<span class="rvts2">.</span>००१<span class="rvts2">.</span>२३</p>
<p class="Shloka">म॒हो नो॑ अग्ने सुवि॒तस्य॑ वि॒द्वान्र॒यिं सू॒रिभ्य॒ आ व॑हा बृ॒हन्त॑म्।</p>
<p class="Shloka">येन॑ व॒यं स॑हसाव॒न्मदे॒मावि॑क्षितास॒ आयु॑षा सु॒वीरा॑॥ ७<span class="rvts2">.</span>००१<span class="rvts2">.</span>२४</p>
<p class="Shloka">नू मे॒ ब्रह्मा॑ण्यग्न॒ उच्छ॑शाधि॒ त्वं दे॑व म॒घव॑द्भ्यः सुषूदः।</p>
<p class="Shloka">रा॒तौ स्या॑मो॒भया॑स॒ आ ते॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००१<span class="rvts2">.</span>२५</p>
<p class="Sub-Heading">सूक्त</p>
<p class="Shloka">जु॒षस्व॑ नः स॒मिध॑मग्ने अ॒द्य शोचा॑ बृ॒हद्य॑ज॒तं धू॒ममृ॒ण्वन्।</p>
<p class="Shloka">उप॑ स्पृश दि॒व्यं सानु॒ स्तूपै॒ सं र॒श्मिभि॑स्ततन॒ सूर्य॑स्य॥ ७<span class="rvts2">.</span>००२<span class="rvts2">.</span>०१</p>
<p class="Shloka">नरा॒शंस॑स्य महि॒मान॑मेषा॒मुप॑ स्तोषाम यज॒तस्य॑ य॒ज्ञैः।</p>
<p class="Shloka">ये सु॒क्रत॑व॒ शुच॑यो धियं॒धाः स्वद॑न्ति दे॒वा उ॒भया॑नि ह॒व्या॥ ७<span class="rvts2">.</span>००२<span class="rvts2">.</span>०२</p>
<p class="Shloka">ई॒ळेन्यं॑ वो॒ असु॑रं सु॒दक्ष॑म॒न्तर्दू॒तं रोद॑सी सत्य॒वाच॑म्।</p>
<p class="Shloka">म॒नु॒ष्वद॒ग्निं मनु॑ना॒ समि॑द्धं॒ सम॑ध्व॒राय॒ सद॒मिन्म॑हेम॥ ७<span class="rvts2">.</span>००२<span class="rvts2">.</span>०३</p>
<p class="Shloka">स॒प॒र्यवो॒ भर॑माणा अभि॒ज्ञु प्र वृ॑ञ्जते॒ नम॑सा ब॒र्हिर॒ग्नौ।</p>
<p class="Shloka">आ॒जुह्वा॑ना घृ॒तपृ॑ष्ठं॒ पृष॑द्व॒दध्व॑र्यवो ह॒विषा॑ मर्जयध्वम्॥ ७<span class="rvts2">.</span>००२<span class="rvts2">.</span>०४</p>
<p class="Shloka">स्वा॒ध्यो॒३ वि दुरो॑ देव॒यन्तोऽशि॑श्रयू रथ॒युर्दे॒वता॑ता।</p>
<p class="Shloka">पू॒र्वी शिशुं॒ न मा॒तरा॑ रिहा॒णे सम॒ग्रुवो॒ न सम॑नेष्वञ्जन्॥ ७<span class="rvts2">.</span>००२<span class="rvts2">.</span>०५</p>
<p class="Shloka">उ॒त योष॑णे दि॒व्ये म॒ही न॑ उ॒षासा॒नक्ता॑ सु॒दुघे॑व धे॒नुः।</p>
<p class="Shloka">ब॒र्हि॒षदा॑ पुरुहू॒ते म॒घोनी॒ आ य॒ज्ञिये॑ सुवि॒ताय॑ श्रयेताम्॥ ७<span class="rvts2">.</span>००२<span class="rvts2">.</span>०६</p>
<p class="Shloka">विप्रा॑ य॒ज्ञेषु॒ मानु॑षेषु का॒रू मन्ये॑ वां जा॒तवे॑दसा॒ यज॑ध्यै।</p>
<p class="Shloka">ऊ॒र्ध्वं नो॑ अध्व॒रं कृ॑तं॒ हवे॑षु॒ ता दे॒वेषु॑ वनथो॒ वार्या॑णि॥ ७<span class="rvts2">.</span>००२<span class="rvts2">.</span>०७</p>
<p class="Shloka">आ भार॑ती॒ भार॑तीभिः स॒जोषा॒ इळा॑ दे॒वैर्म॑नु॒ष्ये॑भिर॒ग्निः।</p>
<p class="Shloka">सर॑स्वती सारस्व॒तेभि॑र॒र्वाक्ति॒स्रो दे॒वीर्ब॒र्हिरेदं स॑दन्तु॥ ७<span class="rvts2">.</span>००२<span class="rvts2">.</span>०८</p>
<p class="Shloka">तन्न॑स्तु॒रीप॒मध॑ पोषयि॒त्नु देव॑ त्वष्ट॒र्वि र॑रा॒णः स्य॑स्व।</p>
<p class="Shloka">यतो॑ वी॒रः क॑र्म॒ण्य॑ सु॒दक्षो॑ यु॒क्तग्रा॑वा॒ जाय॑ते दे॒वका॑मः॥ ७<span class="rvts2">.</span>००२<span class="rvts2">.</span>०९</p>
<p class="Shloka">वन॑स्प॒तेऽव॑ सृ॒जोप॑ दे॒वान॒ग्निर्ह॒विः श॑मि॒ता सू॑दयाति।</p>
<p class="Shloka">सेदु॒ होता॑ स॒त्यत॑रो यजाति॒ यथा॑ दे॒वानां॒ जनि॑मानि॒ वेद॑॥ ७<span class="rvts2">.</span>००२<span class="rvts2">.</span>१०</p>
<p class="Shloka">आ या॑ह्यग्ने समिधा॒नो अ॒र्वाङिन्द्रे॑ण दे॒वैः स॒रथं॑ तु॒रेभि॑।</p>
<p class="Shloka">ब॒र्हिर्न॑ आस्ता॒मदि॑तिः सुपु॒त्रा स्वाहा॑ दे॒वा अ॒मृता॑ मादयन्ताम्॥ ७<span class="rvts2">.</span>००२<span class="rvts2">.</span>११</p>
<p class="Sub-Heading">सूक्त</p>
<p class="Shloka">अ॒ग्निं वो॑ दे॒वम॒ग्निभि॑ स॒जोषा॒ यजि॑ष्ठं दू॒तम॑ध्व॒रे कृ॑णुध्वम्।</p>
<p class="Shloka">यो मर्त्ये॑षु॒ निध्रु॑विरृ॒तावा॒ तपु॑र्मूर्धा घृ॒तान्न॑ पाव॒कः॥ ७<span class="rvts2">.</span>००३<span class="rvts2">.</span>०१</p>
<p class="Shloka">प्रोथ॒दश्वो॒ न यव॑सेऽवि॒ष्यन्य॒दा म॒हः सं॒वर॑णा॒द्व्यस्था॑त्।</p>
<p class="Shloka">आद॑स्य॒ वातो॒ अनु॑ वाति शो॒चिरध॑ स्म ते॒ व्रज॑नं कृ॒ष्णम॑स्ति॥ ७<span class="rvts2">.</span>००३<span class="rvts2">.</span>०२</p>
<p class="Shloka">उद्यस्य॑ ते॒ नव॑जातस्य॒ वृष्णोऽग्ने॒ चर॑न्त्य॒जरा॑ इधा॒नाः।</p>
<p class="Shloka">अच्छा॒ द्याम॑रु॒षो धू॒म ए॑ति॒ सं दू॒तो अ॑ग्न॒ ईय॑से॒ हि दे॒वान्॥ ७<span class="rvts2">.</span>००३<span class="rvts2">.</span>०३</p>
<p class="Shloka">वि यस्य॑ ते पृथि॒व्यां पाजो॒ अश्रे॑त्तृ॒षु यदन्ना॑ स॒मवृ॑क्त॒ जम्भै॑।</p>
<p class="Shloka">सेने॑व सृ॒ष्टा प्रसि॑तिष्ट एति॒ यवं॒ न द॑स्म जु॒ह्वा॑ विवेक्षि॥ ७<span class="rvts2">.</span>००३<span class="rvts2">.</span>०४</p>
<p class="Shloka">तमिद्दो॒षा तमु॒षसि॒ यवि॑ष्ठम॒ग्निमत्यं॒ न म॑र्जयन्त॒ नर॑।</p>
<p class="Shloka">नि॒शिशा॑ना॒ अति॑थिमस्य॒ योनौ॑ दी॒दाय॑ शो॒चिराहु॑तस्य॒ वृष्ण॑॥ ७<span class="rvts2">.</span>००३<span class="rvts2">.</span>०५</p>
<p class="Shloka">सु॒सं॒दृक्ते॑ स्वनीक॒ प्रती॑कं॒ वि यद्रु॒क्मो न रोच॑स उपा॒के।</p>
<p class="Shloka">दि॒वो न ते॑ तन्य॒तुरे॑ति॒ शुष्म॑श्चि॒त्रो न सूर॒ प्रति॑ चक्षि भा॒नुम्॥ ७<span class="rvts2">.</span>००३<span class="rvts2">.</span>०६</p>
<p class="Shloka">यथा॑ व॒ स्वाहा॒ग्नये॒ दाशे॑म॒ परीळा॑भिर्घृ॒तव॑द्भिश्च ह॒व्यैः।</p>
<p class="Shloka">तेभि॑र्नो अग्ने॒ अमि॑तै॒र्महो॑भिः श॒तं पू॒र्भिराय॑सीभि॒र्नि पा॑हि॥ ७<span class="rvts2">.</span>००३<span class="rvts2">.</span>०७</p>
<p class="Shloka">या वा॑ ते॒ सन्ति॑ दा॒शुषे॒ अधृ॑ष्टा॒ गिरो॑ वा॒ याभि॑र्नृ॒वती॑रुरु॒ष्याः।</p>
<p class="Shloka">ताभि॑र्नः सूनो सहसो॒ नि पा॑हि॒ स्मत्सू॒रीञ्ज॑रि॒तॄञ्जा॑तवेदः॥ ७<span class="rvts2">.</span>००३<span class="rvts2">.</span>०८</p>
<p class="Shloka">निर्यत्पू॒तेव॒ स्वधि॑ति॒ शुचि॒र्गात्स्वया॑ कृ॒पा त॒न्वा॒३ रोच॑मानः।</p>
<p class="Shloka">आ यो मा॒त्रोरु॒शेन्यो॒ जनि॑ष्ट देव॒यज्या॑य सु॒क्रतु॑ पाव॒कः॥ ७<span class="rvts2">.</span>००३<span class="rvts2">.</span>०९</p>
<p class="Shloka">ए॒ता नो॑ अग्ने॒ सौभ॑गा दिदी॒ह्यपि॒ क्रतुं॑ सु॒चेत॑सं वतेम।</p>
<p class="Shloka">विश्वा॑ स्तो॒तृभ्यो॑ गृण॒ते च॑ सन्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">प्र व॑ शु॒क्राय॑ भा॒नवे॑ भरध्वं ह॒व्यं म॒तिं चा॒ग्नये॒ सुपू॑तम्।</p>
<p class="Shloka">यो दैव्या॑नि॒ मानु॑षा ज॒नूंष्य॒न्तर्विश्वा॑नि वि॒द्मना॒ जिगा॑ति॥ ७<span class="rvts2">.</span>००४<span class="rvts2">.</span>०१</p>
<p class="Shloka">स गृत्सो॑ अ॒ग्निस्तरु॑णश्चिदस्तु॒ यतो॒ यवि॑ष्ठो॒ अज॑निष्ट मा॒तुः।</p>
<p class="Shloka">सं यो वना॑ यु॒वते॒ शुचि॑द॒न्भूरि॑ चि॒दन्ना॒ समिद॑त्ति स॒द्यः॥ ७<span class="rvts2">.</span>००४<span class="rvts2">.</span>०२</p>
<p class="Shloka">अ॒स्य दे॒वस्य॑ सं॒सद्यनी॑के॒ यं मर्ता॑सः श्ये॒तं ज॑गृ॒भ्रे।</p>
<p class="Shloka">नि यो गृभं॒ पौरु॑षेयीमु॒वोच॑ दु॒रोक॑म॒ग्निरा॒यवे॑ शुशोच॥ ७<span class="rvts2">.</span>००४<span class="rvts2">.</span>०३</p>
<p class="Shloka">अ॒यं क॒विरक॑विषु॒ प्रचे॑ता॒ मर्ते॑ष्व॒ग्निर॒मृतो॒ नि धा॑यि।</p>
<p class="Shloka">स मा नो॒ अत्र॑ जुहुरः सहस्व॒ सदा॒ त्वे सु॒मन॑सः स्याम॥ ७<span class="rvts2">.</span>००४<span class="rvts2">.</span>०४</p>
<p class="Shloka">आ यो योनिं॑ दे॒वकृ॑तं स॒साद॒ क्रत्वा॒ ह्य१ग्निर॒मृताँ॒ अता॑रीत्।</p>
<p class="Shloka">तमोष॑धीश्च व॒निन॑श्च॒ गर्भं॒ भूमि॑श्च वि॒श्वधा॑यसं बिभर्ति॥ ७<span class="rvts2">.</span>००४<span class="rvts2">.</span>०५</p>
<p class="Shloka">ईशे॒ ह्य१ग्निर॒मृत॑स्य॒ भूरे॒रीशे॑ रा॒यः सु॒वीर्य॑स्य॒ दातो॑।</p>
<p class="Shloka">मा त्वा॑ व॒यं स॑हसावन्न॒वीरा॒ माप्स॑व॒ परि॑ षदाम॒ मादु॑वः॥ ७<span class="rvts2">.</span>००४<span class="rvts2">.</span>०६</p>
<p class="Shloka">प॒रि॒षद्यं॒ ह्यर॑णस्य॒ रेक्णो॒ नित्य॑स्य रा॒यः पत॑यः स्याम।</p>
<p class="Shloka">न शेषो॑ अग्ने अ॒न्यजा॑तम॒स्त्यचे॑तानस्य॒ मा प॒थो वि दु॑क्षः॥ ७<span class="rvts2">.</span>००४<span class="rvts2">.</span>०७</p>
<p class="Shloka">न॒हि ग्रभा॒यार॑णः सु॒शेवो॒ऽन्योद॑र्यो॒ मन॑सा॒ मन्त॒वा उ॑।</p>
<p class="Shloka">अधा॑ चि॒दोक॒ पुन॒रित्स ए॒त्या नो॑ वा॒ज्य॑भी॒षाळे॑तु॒ नव्य॑॥ ७<span class="rvts2">.</span>००४<span class="rvts2">.</span>०८</p>
<p class="Shloka">त्वम॑ग्ने वनुष्य॒तो नि पा॑हि॒ त्वमु॑ नः सहसावन्नव॒द्यात्।</p>
<p class="Shloka">सं त्वा॑ ध्वस्म॒न्वद॒भ्ये॑तु॒ पाथ॒ सं र॒यिः स्पृ॑ह॒याय्य॑ सह॒स्री॥ ७<span class="rvts2">.</span>००४<span class="rvts2">.</span>०९</p>
<p class="Shloka">ए॒ता नो॑ अग्ने॒ सौभ॑गा दिदी॒ह्यपि॒ क्रतुं॑ सु॒चेत॑सं वतेम।</p>
<p class="Shloka">विश्वा॑ स्तो॒तृभ्यो॑ गृण॒ते च॑ सन्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००४<span class="rvts2">.</span>१०</p>
<p class="Sub-Heading">सूक्त</p>
<p class="Shloka">प्राग्नये॑ त॒वसे॑ भरध्वं॒ गिरं॑ दि॒वो अ॑र॒तये॑ पृथि॒व्याः।</p>
<p class="Shloka">यो विश्वे॑षाम॒मृता॑नामु॒पस्थे॑ वैश्वान॒रो वा॑वृ॒धे जा॑गृ॒वद्भि॑॥ ७<span class="rvts2">.</span>००५<span class="rvts2">.</span>०१</p>
<p class="Shloka">पृ॒ष्टो दि॒वि धाय्य॒ग्निः पृ॑थि॒व्यां ने॒ता सिन्धू॑नां वृष॒भः स्तिया॑नाम्।</p>
<p class="Shloka">स मानु॑षीर॒भि विशो॒ वि भा॑ति वैश्वान॒रो वा॑वृधा॒नो वरे॑ण॥ ७<span class="rvts2">.</span>००५<span class="rvts2">.</span>०२</p>
<p class="Shloka">त्वद्भि॒या विश॑ आय॒न्नसि॑क्नीरसम॒ना जह॑ती॒र्भोज॑नानि।</p>
<p class="Shloka">वैश्वा॑नर पू॒रवे॒ शोशु॑चान॒ पुरो॒ यद॑ग्ने द॒रय॒न्नदी॑देः॥ ७<span class="rvts2">.</span>००५<span class="rvts2">.</span>०३</p>
<p class="Shloka">तव॑ त्रि॒धातु॑ पृथि॒वी उ॒त द्यौर्वैश्वा॑नर व्र॒तम॑ग्ने सचन्त।</p>
<p class="Shloka">त्वं भा॒सा रोद॑सी॒ आ त॑त॒न्थाज॑स्रेण शो॒चिषा॒ शोशु॑चानः॥ ७<span class="rvts2">.</span>००५<span class="rvts2">.</span>०४</p>
<p class="Shloka">त्वाम॑ग्ने ह॒रितो॑ वावशा॒ना गिर॑ सचन्ते॒ धुन॑यो घृ॒ताची॑।</p>
<p class="Shloka">पतिं॑ कृष्टी॒नां र॒थ्यं॑ रयी॒णां वै॑श्वान॒रमु॒षसां॑ के॒तुमह्ना॑म्॥ ७<span class="rvts2">.</span>००५<span class="rvts2">.</span>०५</p>
<p class="Shloka">त्वे अ॑सु॒र्यं१ वस॑वो॒ न्यृ॑ण्व॒न्क्रतुं॒ हि ते॑ मित्रमहो जु॒षन्त॑।</p>
<p class="Shloka">त्वं दस्यूँ॒रोक॑सो अग्न आज उ॒रु ज्योति॑र्ज॒नय॒न्नार्या॑य॥ ७<span class="rvts2">.</span>००५<span class="rvts2">.</span>०६</p>
<p class="Shloka">स जाय॑मानः पर॒मे व्यो॑मन्वा॒युर्न पाथ॒ परि॑ पासि स॒द्यः।</p>
<p class="Shloka">त्वं भुव॑ना ज॒नय॑न्न॒भि क्र॒न्नप॑त्याय जातवेदो दश॒स्यन्॥ ७<span class="rvts2">.</span>००५<span class="rvts2">.</span>०७</p>
<p class="Shloka">ताम॑ग्ने अ॒स्मे इष॒मेर॑यस्व॒ वैश्वा॑नर द्यु॒मतीं॑ जातवेदः।</p>
<p class="Shloka">यया॒ राध॒ पिन्व॑सि विश्ववार पृ॒थु श्रवो॑ दा॒शुषे॒ मर्त्या॑य॥ ७<span class="rvts2">.</span>००५<span class="rvts2">.</span>०८</p>
<p class="Shloka">तं नो॑ अग्ने म॒घव॑द्भ्यः पुरु॒क्षुं र॒यिं नि वाजं॒ श्रुत्यं॑ युवस्व।</p>
<p class="Shloka">वैश्वा॑नर॒ महि॑ न॒ शर्म॑ यच्छ रु॒द्रेभि॑रग्ने॒ वसु॑भिः स॒जोषा॑॥ ७<span class="rvts2">.</span>००५<span class="rvts2">.</span>०९</p>
<p class="Sub-Heading">सूक्त</p>
<p class="Shloka">प्र स॒म्राजो॒ असु॑रस्य॒ प्रश॑स्तिं पुं॒सः कृ॑ष्टी॒नाम॑नु॒माद्य॑स्य।</p>
<p class="Shloka">इन्द्र॑स्येव॒ प्र त॒वस॑स्कृ॒तानि॒ वन्दे॑ दा॒रुं वन्द॑मानो विवक्मि॥ ७<span class="rvts2">.</span>००६<span class="rvts2">.</span>०१</p>
<p class="Shloka">क॒विं के॒तुं धा॒सिं भा॒नुमद्रे॑र्हि॒न्वन्ति॒ शं रा॒ज्यं रोद॑स्योः।</p>
<p class="Shloka">पु॒रं॒द॒रस्य॑ गी॒र्भिरा वि॑वासे॒ऽग्नेर्व्र॒तानि॑ पू॒र्व्या म॒हानि॑॥ ७<span class="rvts2">.</span>००६<span class="rvts2">.</span>०२</p>
<p class="Shloka">न्य॑क्र॒तून्ग्र॒थिनो॑ मृ॒ध्रवा॑चः प॒णीँर॑श्र॒द्धाँ अ॑वृ॒धाँ अ॑य॒ज्ञान्।</p>
<p class="Shloka">प्रप्र॒ तान्दस्यूँ॑र॒ग्निर्वि॑वाय॒ पूर्व॑श्चका॒राप॑राँ॒ अय॑ज्यून्॥ ७<span class="rvts2">.</span>००६<span class="rvts2">.</span>०३</p>
<p class="Shloka">यो अ॑पा॒चीने॒ तम॑सि॒ मद॑न्ती॒ प्राची॑श्च॒कार॒ नृत॑म॒ शची॑भिः।</p>
<p class="Shloka">तमीशा॑नं॒ वस्वो॑ अ॒ग्निं गृ॑णी॒षेऽना॑नतं द॒मय॑न्तं पृत॒न्यून्॥ ७<span class="rvts2">.</span>००६<span class="rvts2">.</span>०४</p>
<p class="Shloka">यो दे॒ह्यो॒३ अन॑मयद्वध॒स्नैर्यो अ॒र्यप॑त्नीरु॒षस॑श्च॒कार॑।</p>
<p class="Shloka">स नि॒रुध्या॒ नहु॑षो य॒ह्वो अ॒ग्निर्विश॑श्चक्रे बलि॒हृत॒ सहो॑भिः॥ ७<span class="rvts2">.</span>००६<span class="rvts2">.</span>०५</p>
<p class="Shloka">यस्य॒ शर्म॒न्नुप॒ विश्वे॒ जना॑स॒ एवै॑स्त॒स्थुः सु॑म॒तिं भिक्ष॑माणाः।</p>
<p class="Shloka">वै॒श्वा॒न॒रो वर॒मा रोद॑स्यो॒राग्निः स॑साद पि॒त्रोरु॒पस्थ॑म्॥ ७<span class="rvts2">.</span>००६<span class="rvts2">.</span>०६</p>
<p class="Shloka">आ दे॒वो द॑दे बु॒ध्न्या॒३ वसू॑नि वैश्वान॒र उदि॑ता॒ सूर्य॑स्य।</p>
<p class="Shloka">आ स॑मु॒द्रादव॑रा॒दा पर॑स्मा॒दाग्निर्द॑दे दि॒व आ पृ॑थि॒व्याः॥ ७<span class="rvts2">.</span>००६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प्र वो॑ दे॒वं चि॑त्सहसा॒नम॒ग्निमश्वं॒ न वा॒जिनं॑ हिषे॒ नमो॑भिः।</p>
<p class="Shloka">भवा॑ नो दू॒तो अ॑ध्व॒रस्य॑ वि॒द्वान्त्मना॑ दे॒वेषु॑ विविदे मि॒तद्रु॑॥ ७<span class="rvts2">.</span>००७<span class="rvts2">.</span>०१</p>
<p class="Shloka">आ या॑ह्यग्ने प॒थ्या॒३ अनु॒ स्वा म॒न्द्रो दे॒वानां॑ स॒ख्यं जु॑षा॒णः।</p>
<p class="Shloka">आ सानु॒ शुष्मै॑र्न॒दय॑न्पृथि॒व्या जम्भे॑भि॒र्विश्व॑मु॒शध॒ग्वना॑नि॥ ७<span class="rvts2">.</span>००७<span class="rvts2">.</span>०२</p>
<p class="Shloka">प्रा॒चीनो॑ य॒ज्ञः सुधि॑तं॒ हि ब॒र्हिः प्री॑णी॒ते अ॒ग्निरी॑ळि॒तो न होता॑।</p>
<p class="Shloka">आ मा॒तरा॑ वि॒श्ववा॑रे हुवा॒नो यतो॑ यविष्ठ जज्ञि॒षे सु॒शेव॑॥ ७<span class="rvts2">.</span>००७<span class="rvts2">.</span>०३</p>
<p class="Shloka">स॒द्यो अ॑ध्व॒रे र॑थि॒रं ज॑नन्त॒ मानु॑षासो॒ विचे॑तसो॒ य ए॑षाम्।</p>
<p class="Shloka">वि॒शाम॑धायि वि॒श्पति॑र्दुरो॒णे॒३ऽग्निर्म॒न्द्रो मधु॑वचा ऋ॒तावा॑॥ ७<span class="rvts2">.</span>००७<span class="rvts2">.</span>०४</p>
<p class="Shloka">असा॑दि वृ॒तो वह्नि॑राजग॒न्वान॒ग्निर्ब्र॒ह्मा नृ॒षद॑ने विध॒र्ता।</p>
<p class="Shloka">द्यौश्च॒ यं पृ॑थि॒वी वा॑वृ॒धाते॒ आ यं होता॒ यज॑ति वि॒श्ववा॑रम्॥ ७<span class="rvts2">.</span>००७<span class="rvts2">.</span>०५</p>
<p class="Shloka">ए॒ते द्यु॒म्नेभि॒र्विश्व॒माति॑रन्त॒ मन्त्रं॒ ये वारं॒ नर्या॒ अत॑क्षन्।</p>
<p class="Shloka">प्र ये विश॑स्ति॒रन्त॒ श्रोष॑माणा॒ आ ये मे॑ अ॒स्य दीध॑यन्नृ॒तस्य॑॥ ७<span class="rvts2">.</span>००७<span class="rvts2">.</span>०६</p>
<p class="Shloka">नू त्वाम॑ग्न ईमहे॒ वसि॑ष्ठा ईशा॒नं सू॑नो सहसो॒ वसू॑नाम्।</p>
<p class="Shloka">इषं॑ स्तो॒तृभ्यो॑ म॒घव॑द्भ्य आनड्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००७<span class="rvts2">.</span>०७</p>
<p class="Sub-Heading">सूक्त</p>
<p class="Shloka">इ॒न्धे राजा॒ सम॒र्यो नमो॑भि॒र्यस्य॒ प्रती॑क॒माहु॑तं घृ॒तेन॑।</p>
<p class="Shloka">नरो॑ ह॒व्येभि॑रीळते स॒बाध॒ आग्निरग्र॑ उ॒षसा॑मशोचि॥ ७<span class="rvts2">.</span>००८<span class="rvts2">.</span>०१</p>
<p class="Shloka">अ॒यमु॒ ष्य सुम॑हाँ अवेदि॒ होता॑ म॒न्द्रो मनु॑षो य॒ह्वो अ॒ग्निः।</p>
<p class="Shloka">वि भा अ॑कः ससृजा॒नः पृ॑थि॒व्यां कृ॒ष्णप॑वि॒रोष॑धीभिर्ववक्षे॥ ७<span class="rvts2">.</span>००८<span class="rvts2">.</span>०२</p>
<p class="Shloka">कया॑ नो अग्ने॒ वि व॑सः सुवृ॒क्तिं कामु॑ स्व॒धामृ॑णवः श॒स्यमा॑नः।</p>
<p class="Shloka">क॒दा भ॑वेम॒ पत॑यः सुदत्र रा॒यो व॒न्तारो॑ दु॒ष्टर॑स्य सा॒धोः॥ ७<span class="rvts2">.</span>००८<span class="rvts2">.</span>०३</p>
<p class="Shloka">प्रप्रा॒यम॒ग्निर्भ॑र॒तस्य॑ शृण्वे॒ वि यत्सूर्यो॒ न रोच॑ते बृ॒हद्भाः।</p>
<p class="Shloka">अ॒भि यः पू॒रुं पृत॑नासु त॒स्थौ द्यु॑ता॒नो दैव्यो॒ अति॑थिः शुशोच॥ ७<span class="rvts2">.</span>००८<span class="rvts2">.</span>०४</p>
<p class="Shloka">अस॒न्नित्त्वे आ॒हव॑नानि॒ भूरि॒ भुवो॒ विश्वे॑भिः सु॒मना॒ अनी॑कैः।</p>
<p class="Shloka">स्तु॒तश्चि॑दग्ने शृण्विषे गृणा॒नः स्व॒यं व॑र्धस्व त॒न्वं॑ सुजात॥ ७<span class="rvts2">.</span>००८<span class="rvts2">.</span>०५</p>
<p class="Shloka">इ॒दं वच॑ शत॒साः संस॑हस्र॒मुद॒ग्नये॑ जनिषीष्ट द्वि॒बर्हा॑।</p>
<p class="Shloka">शं यत्स्तो॒तृभ्य॑ आ॒पये॒ भवा॑ति द्यु॒मद॑मीव॒चात॑नं रक्षो॒हा॥ ७<span class="rvts2">.</span>००८<span class="rvts2">.</span>०६</p>
<p class="Shloka">नू त्वाम॑ग्न ईमहे॒ वसि॑ष्ठा ईशा॒नं सू॑नो सहसो॒ वसू॑नाम्।</p>
<p class="Shloka">इषं॑ स्तो॒तृभ्यो॑ म॒घव॑द्भ्य आनड्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००८<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अबो॑धि जा॒र उ॒षसा॑मु॒पस्था॒द्धोता॑ म॒न्द्रः क॒वित॑मः पाव॒कः।</p>
<p class="Shloka">दधा॑ति के॒तुमु॒भय॑स्य ज॒न्तोर्ह॒व्या दे॒वेषु॒ द्रवि॑णं सु॒कृत्सु॑॥ ७<span class="rvts2">.</span>००९<span class="rvts2">.</span>०१</p>
<p class="Shloka">स सु॒क्रतु॒र्यो वि दुर॑ पणी॒नां पु॑ना॒नो अ॒र्कं पु॑रु॒भोज॑सं नः।</p>
<p class="Shloka">होता॑ म॒न्द्रो वि॒शां दमू॑नास्ति॒रस्तमो॑ ददृशे रा॒म्याणा॑म्॥ ७<span class="rvts2">.</span>००९<span class="rvts2">.</span>०२</p>
<p class="Shloka">अमू॑रः क॒विरदि॑तिर्वि॒वस्वा॑न्सुसं॒सन्मि॒त्रो अति॑थिः शि॒वो न॑।</p>
<p class="Shloka">चि॒त्रभा॑नुरु॒षसां॑ भा॒त्यग्रे॒ऽपां गर्भ॑ प्र॒स्व१ आ वि॑वेश॥ ७<span class="rvts2">.</span>००९<span class="rvts2">.</span>०३</p>
<p class="Shloka">ई॒ळेन्यो॑ वो॒ मनु॑षो यु॒गेषु॑ समन॒गा अ॑शुचज्जा॒तवे॑दाः।</p>
<p class="Shloka">सु॒सं॒दृशा॑ भा॒नुना॒ यो वि॒भाति॒ प्रति॒ गाव॑ समिधा॒नं बु॑धन्त॥ ७<span class="rvts2">.</span>००९<span class="rvts2">.</span>०४</p>
<p class="Shloka">अग्ने॑ या॒हि दू॒त्यं१ मा रि॑षण्यो दे॒वाँ अच्छा॑ ब्रह्म॒कृता॑ ग॒णेन॑।</p>
<p class="Shloka">सर॑स्वतीं म॒रुतो॑ अ॒श्विना॒पो यक्षि॑ दे॒वान्र॑त्न॒धेया॑य॒ विश्वा॑न्॥ ७<span class="rvts2">.</span>००९<span class="rvts2">.</span>०५</p>
<p class="Shloka">त्वाम॑ग्ने समिधा॒नो वसि॑ष्ठो॒ जरू॑थं ह॒न्यक्षि॑ रा॒ये पुरं॑धिम्।</p>
<p class="Shloka">पु॒रु॒णी॒था जा॑तवेदो जरस्व यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>००९<span class="rvts2">.</span>०६</p>
<p class="Sub-Heading">सूक्त</p>
<p class="Shloka">उ॒षो न जा॒रः पृ॒थु पाजो॑ अश्रे॒द्दवि॑द्युत॒द्दीद्य॒च्छोशु॑चानः।</p>
<p class="Shloka">वृषा॒ हरि॒ शुचि॒रा भा॑ति भा॒सा धियो॑ हिन्वा॒न उ॑श॒तीर॑जीगः॥ ७<span class="rvts2">.</span>०१०<span class="rvts2">.</span>०१</p>
<p class="Shloka">स्व१र्ण वस्तो॑रु॒षसा॑मरोचि य॒ज्ञं त॑न्वा॒ना उ॒शिजो॒ न मन्म॑।</p>
<p class="Shloka">अ॒ग्निर्जन्मा॑नि दे॒व आ वि वि॒द्वान्द्र॒वद्दू॒तो दे॑व॒यावा॒ वनि॑ष्ठः॥ ७<span class="rvts2">.</span>०१०<span class="rvts2">.</span>०२</p>
<p class="Shloka">अच्छा॒ गिरो॑ म॒तयो॑ देव॒यन्ती॑र॒ग्निं य॑न्ति॒ द्रवि॑णं॒ भिक्ष॑माणाः।</p>
<p class="Shloka">सु॒सं॒दृशं॑ सु॒प्रती॑कं॒ स्वञ्चं॑ हव्य॒वाह॑मर॒तिं मानु॑षाणाम्॥ ७<span class="rvts2">.</span>०१०<span class="rvts2">.</span>०३</p>
<p class="Shloka">इन्द्रं॑ नो अग्ने॒ वसु॑भिः स॒जोषा॑ रु॒द्रं रु॒द्रेभि॒रा व॑हा बृ॒हन्त॑म्।</p>
<p class="Shloka">आ॒दि॒त्येभि॒रदि॑तिं वि॒श्वज॑न्यां॒ बृह॒स्पति॒मृक्व॑भिर्वि॒श्ववा॑रम्॥ ७<span class="rvts2">.</span>०१०<span class="rvts2">.</span>०४</p>
<p class="Shloka">म॒न्द्रं होता॑रमु॒शिजो॒ यवि॑ष्ठम॒ग्निं विश॑ ईळते अध्व॒रेषु॑।</p>
<p class="Shloka">स हि क्षपा॑वाँ॒ अभ॑वद्रयी॒णामत॑न्द्रो दू॒तो य॒जथा॑य दे॒वान्॥ ७<span class="rvts2">.</span>०१०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">म॒हाँ अ॑स्यध्व॒रस्य॑ प्रके॒तो न ऋ॒ते त्वद॒मृता॑ मादयन्ते।</p>
<p class="Shloka">आ विश्वे॑भिः स॒रथं॑ याहि दे॒वैर्न्य॑ग्ने॒ होता॑ प्रथ॒मः स॑दे॒ह॥ ७<span class="rvts2">.</span>०११<span class="rvts2">.</span>०१</p>
<p class="Shloka">त्वामी॑ळते अजि॒रं दू॒त्या॑य ह॒विष्म॑न्त॒ सद॒मिन्मानु॑षासः।</p>
<p class="Shloka">यस्य॑ दे॒वैरास॑दो ब॒र्हिर॒ग्नेऽहा॑न्यस्मै सु॒दिना॑ भवन्ति॥ ७<span class="rvts2">.</span>०११<span class="rvts2">.</span>०२</p>
<p class="Shloka">त्रिश्चि॑द॒क्तोः प्र चि॑कितु॒र्वसू॑नि॒ त्वे अ॒न्तर्दा॒शुषे॒ मर्त्या॑य।</p>
<p class="Shloka">म॒नु॒ष्वद॑ग्न इ॒ह य॑क्षि दे॒वान्भवा॑ नो दू॒तो अ॑भिशस्ति॒पावा॑॥ ७<span class="rvts2">.</span>०११<span class="rvts2">.</span>०३</p>
<p class="Shloka">अ॒ग्निरी॑शे बृह॒तो अ॑ध्व॒रस्या॒ग्निर्विश्व॑स्य ह॒विष॑ कृ॒तस्य॑।</p>
<p class="Shloka">क्रतुं॒ ह्य॑स्य॒ वस॑वो जु॒षन्ताथा॑ दे॒वा द॑धिरे हव्य॒वाह॑म्॥ ७<span class="rvts2">.</span>०११<span class="rvts2">.</span>०४</p>
<p class="Shloka">आग्ने॑ वह हवि॒रद्या॑य दे॒वानिन्द्र॑ज्येष्ठास इ॒ह मा॑दयन्ताम्।</p>
<p class="Shloka">इ॒मं य॒ज्ञं दि॒वि दे॒वेषु॑ धेहि यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०११<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अग॑न्म म॒हा नम॑सा॒ यवि॑ष्ठं॒ यो दी॒दाय॒ समि॑द्ध॒ स्वे दु॑रो॒णे।</p>
<p class="Shloka">चि॒त्रभा॑नुं॒ रोद॑सी अ॒न्तरु॒र्वी स्वा॑हुतं वि॒श्वत॑ प्र॒त्यञ्च॑म्॥ ७<span class="rvts2">.</span>०१२<span class="rvts2">.</span>०१</p>
<p class="Shloka">स म॒ह्ना विश्वा॑ दुरि॒तानि॑ सा॒ह्वान॒ग्निः ष्ट॑वे॒ दम॒ आ जा॒तवे॑दाः।</p>
<p class="Shloka">स नो॑ रक्षिषद्दुरि॒ताद॑व॒द्याद॒स्मान्गृ॑ण॒त उ॒त नो॑ म॒घोन॑॥ ७<span class="rvts2">.</span>०१२<span class="rvts2">.</span>०२</p>
<p class="Shloka">त्वं वरु॑ण उ॒त मि॒त्रो अ॑ग्ने॒ त्वां व॑र्धन्ति म॒तिभि॒र्वसि॑ष्ठाः।</p>
<p class="Shloka">त्वे वसु॑ सुषण॒नानि॑ सन्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०१२<span class="rvts2">.</span>०३</p>
<p class="Sub-Heading">सूक्त</p>
<p class="Shloka">प्राग्नये॑ विश्व॒शुचे॑ धियं॒धे॑ऽसुर॒घ्ने मन्म॑ धी॒तिं भ॑रध्वम्।</p>
<p class="Shloka">भरे॑ ह॒विर्न ब॒र्हिषि॑ प्रीणा॒नो वै॑श्वान॒राय॒ यत॑ये मती॒नाम्॥ ७<span class="rvts2">.</span>०१३<span class="rvts2">.</span>०१</p>
<p class="Shloka">त्वम॑ग्ने शो॒चिषा॒ शोशु॑चान॒ आ रोद॑सी अपृणा॒ जाय॑मानः।</p>
<p class="Shloka">त्वं दे॒वाँ अ॒भिश॑स्तेरमुञ्चो॒ वैश्वा॑नर जातवेदो महि॒त्वा॥ ७<span class="rvts2">.</span>०१३<span class="rvts2">.</span>०२</p>
<p class="Shloka">जा॒तो यद॑ग्ने॒ भुव॑ना॒ व्यख्य॑ प॒शून्न गो॒पा इर्य॒ परि॑ज्मा।</p>
<p class="Shloka">वैश्वा॑नर॒ ब्रह्म॑णे विन्द गा॒तुं यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०१३<span class="rvts2">.</span>०३</p>
<p class="Sub-Heading">सूक्त</p>
<p class="Shloka">स॒मिधा॑ जा॒तवे॑दसे दे॒वाय॑ दे॒वहू॑तिभिः।</p>
<p class="Shloka">ह॒विर्भि॑ शु॒क्रशो॑चिषे नम॒स्विनो॑ व॒यं दा॑शेमा॒ग्नये॑॥ ७<span class="rvts2">.</span>०१४<span class="rvts2">.</span>०१</p>
<p class="Shloka">व॒यं ते॑ अग्ने स॒मिधा॑ विधेम व॒यं दा॑शेम सुष्टु॒ती य॑जत्र।</p>
<p class="Shloka">व॒यं घृ॒तेना॑ध्वरस्य होतर्व॒यं दे॑व ह॒विषा॑ भद्रशोचे॥ ७<span class="rvts2">.</span>०१४<span class="rvts2">.</span>०२</p>
<p class="Shloka">आ नो॑ दे॒वेभि॒रुप॑ दे॒वहू॑ति॒मग्ने॑ या॒हि वष॑ट्कृतिं जुषा॒णः।</p>
<p class="Shloka">तुभ्यं॑ दे॒वाय॒ दाश॑तः स्याम यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०१४<span class="rvts2">.</span>०३</p>
<p class="Sub-Heading">सूक्त</p>
<p class="Shloka">उ॒प॒सद्या॑य मी॒ळ्हुष॑ आ॒स्ये॑ जुहुता ह॒विः।</p>
<p class="Shloka">यो नो॒ नेदि॑ष्ठ॒माप्य॑म्॥ ७<span class="rvts2">.</span>०१५<span class="rvts2">.</span>०१</p>
<p class="Shloka">यः पञ्च॑ चर्ष॒णीर॒भि नि॑ष॒साद॒ दमे॑दमे।</p>
<p class="Shloka">क॒विर्गृ॒हप॑ति॒र्युवा॑॥ ७<span class="rvts2">.</span>०१५<span class="rvts2">.</span>०२</p>
<p class="Shloka">स नो॒ वेदो॑ अ॒मात्य॑म॒ग्नी र॑क्षतु वि॒श्वत॑।</p>
<p class="Shloka">उ॒तास्मान्पा॒त्वंह॑सः॥ ७<span class="rvts2">.</span>०१५<span class="rvts2">.</span>०३</p>
<p class="Shloka">नवं॒ नु स्तोम॑म॒ग्नये॑ दि॒वः श्ये॒नाय॑ जीजनम्।</p>
<p class="Shloka">वस्व॑ कु॒विद्व॒नाति॑ नः॥ ७<span class="rvts2">.</span>०१५<span class="rvts2">.</span>०४</p>
<p class="Shloka">स्पा॒र्हा यस्य॒ श्रियो॑ दृ॒शे र॒यिर्वी॒रव॑तो यथा।</p>
<p class="Shloka">अग्रे॑ य॒ज्ञस्य॒ शोच॑तः॥ ७<span class="rvts2">.</span>०१५<span class="rvts2">.</span>०५</p>
<p class="Shloka">सेमां वे॑तु॒ वष॑ट्कृतिम॒ग्निर्जु॑षत नो॒ गिर॑।</p>
<p class="Shloka">यजि॑ष्ठो हव्य॒वाह॑नः॥ ७<span class="rvts2">.</span>०१५<span class="rvts2">.</span>०६</p>
<p class="Shloka">नि त्वा॑ नक्ष्य विश्पते द्यु॒मन्तं॑ देव धीमहि।</p>
<p class="Shloka">सु॒वीर॑मग्न आहुत॥ ७<span class="rvts2">.</span>०१५<span class="rvts2">.</span>०७</p>
<p class="Shloka">क्षप॑ उ॒स्रश्च॑ दीदिहि स्व॒ग्नय॒स्त्वया॑ व॒यम्।</p>
<p class="Shloka">सु॒वीर॒स्त्वम॑स्म॒युः॥ ७<span class="rvts2">.</span>०१५<span class="rvts2">.</span>०८</p>
<p class="Shloka">उप॑ त्वा सा॒तये॒ नरो॒ विप्रा॑सो यन्ति धी॒तिभि॑।</p>
<p class="Shloka">उपाक्ष॑रा सह॒स्रिणी॑॥ ७<span class="rvts2">.</span>०१५<span class="rvts2">.</span>०९</p>
<p class="Shloka">अ॒ग्नी रक्षां॑सि सेधति शु॒क्रशो॑चि॒रम॑र्त्यः।</p>
<p class="Shloka">शुचि॑ पाव॒क ईड्य॑॥ ७<span class="rvts2">.</span>०१५<span class="rvts2">.</span>१०</p>
<p class="Shloka">स नो॒ राधां॒स्या भ॒रेशा॑नः सहसो यहो।</p>
<p class="Shloka">भग॑श्च दातु॒ वार्य॑म्॥ ७<span class="rvts2">.</span>०१५<span class="rvts2">.</span>११</p>
<p class="Shloka">त्वम॑ग्ने वी॒रव॒द्यशो॑ दे॒वश्च॑ सवि॒ता भग॑।</p>
<p class="Shloka">दिति॑श्च दाति॒ वार्य॑म्॥ ७<span class="rvts2">.</span>०१५<span class="rvts2">.</span>१२</p>
<p class="Shloka">अग्ने॒ रक्षा॑ णो॒ अंह॑स॒ प्रति॑ ष्म देव॒ रीष॑तः।</p>
<p class="Shloka">तपि॑ष्ठैर॒जरो॑ दह॥ ७<span class="rvts2">.</span>०१५<span class="rvts2">.</span>१३</p>
<p class="Shloka">अधा॑ म॒ही न॒ आय॒स्यना॑धृष्टो॒ नृपी॑तये।</p>
<p class="Shloka">पूर्भ॑वा श॒तभु॑जिः॥ ७<span class="rvts2">.</span>०१५<span class="rvts2">.</span>१४</p>
<p class="Shloka">त्वं न॑ पा॒ह्यंह॑सो॒ दोषा॑वस्तरघाय॒तः।</p>
<p class="Shloka">दिवा॒ नक्त॑मदाभ्य॥ ७<span class="rvts2">.</span>०१५<span class="rvts2">.</span>१५</p>
<p class="Sub-Heading">सूक्त</p>
<p class="Shloka">ए॒ना वो॑ अ॒ग्निं नम॑सो॒र्जो नपा॑त॒मा हु॑वे।</p>
<p class="Shloka">प्रि॒यं चेति॑ष्ठमर॒तिं स्व॑ध्व॒रं विश्व॑स्य दू॒तम॒मृत॑म्॥ ७<span class="rvts2">.</span>०१६<span class="rvts2">.</span>०१</p>
<p class="Shloka">स यो॑जते अरु॒षा वि॒श्वभो॑जसा॒ स दु॑द्रव॒त्स्वा॑हुतः।</p>
<p class="Shloka">सु॒ब्रह्मा॑ य॒ज्ञः सु॒शमी॒ वसू॑नां दे॒वं राधो॒ जना॑नाम्॥ ७<span class="rvts2">.</span>०१६<span class="rvts2">.</span>०२</p>
<p class="Shloka">उद॑स्य शो॒चिर॑स्थादा॒जुह्वा॑नस्य मी॒ळ्हुष॑।</p>
<p class="Shloka">उद्धू॒मासो॑ अरु॒षासो॑ दिवि॒स्पृश॒ सम॒ग्निमि॑न्धते॒ नर॑॥ ७<span class="rvts2">.</span>०१६<span class="rvts2">.</span>०३</p>
<p class="Shloka">तं त्वा॑ दू॒तं कृ॑ण्महे य॒शस्त॑मं दे॒वाँ आ वी॒तये॑ वह।</p>
<p class="Shloka">विश्वा॑ सूनो सहसो मर्त॒भोज॑ना॒ रास्व॒ तद्यत्त्वेम॑हे॥ ७<span class="rvts2">.</span>०१६<span class="rvts2">.</span>०४</p>
<p class="Shloka">त्वम॑ग्ने गृ॒हप॑ति॒स्त्वं होता॑ नो अध्व॒रे।</p>
<p class="Shloka">त्वं पोता॑ विश्ववार॒ प्रचे॑ता॒ यक्षि॒ वेषि॑ च॒ वार्य॑म्॥ ७<span class="rvts2">.</span>०१६<span class="rvts2">.</span>०५</p>
<p class="Shloka">कृ॒धि रत्नं॒ यज॑मानाय सुक्रतो॒ त्वं हि र॑त्न॒धा असि॑।</p>
<p class="Shloka">आ न॑ ऋ॒ते शि॑शीहि॒ विश्व॑मृ॒त्विजं॑ सु॒शंसो॒ यश्च॒ दक्ष॑ते॥ ७<span class="rvts2">.</span>०१६<span class="rvts2">.</span>०६</p>
<p class="Shloka">त्वे अ॑ग्ने स्वाहुत प्रि॒यास॑ सन्तु सू॒रय॑।</p>
<p class="Shloka">य॒न्तारो॒ ये म॒घवा॑नो॒ जना॑नामू॒र्वान्दय॑न्त॒ गोना॑म्॥ ७<span class="rvts2">.</span>०१६<span class="rvts2">.</span>०७</p>
<p class="Shloka">येषा॒मिळा॑ घृ॒तह॑स्ता दुरो॒ण आँ अपि॑ प्रा॒ता नि॒षीद॑ति।</p>
<p class="Shloka">ताँस्त्रा॑यस्व सहस्य द्रु॒हो नि॒दो यच्छा॑ न॒ शर्म॑ दीर्घ॒श्रुत्॥ ७<span class="rvts2">.</span>०१६<span class="rvts2">.</span>०८</p>
<p class="Shloka">स म॒न्द्रया॑ च जि॒ह्वया॒ वह्नि॑रा॒सा वि॒दुष्ट॑रः।</p>
<p class="Shloka">अग्ने॑ र॒यिं म॒घव॑द्भ्यो न॒ आ व॑ह ह॒व्यदा॑तिं च सूदय॥ ७<span class="rvts2">.</span>०१६<span class="rvts2">.</span>०९</p>
<p class="Shloka">ये राधां॑सि॒ दद॒त्यश्व्या॑ म॒घा कामे॑न॒ श्रव॑सो म॒हः।</p>
<p class="Shloka">ताँ अंह॑सः पिपृहि प॒र्तृभि॒ष्ट्वं श॒तं पू॒र्भिर्य॑विष्ठ्य॥ ७<span class="rvts2">.</span>०१६<span class="rvts2">.</span>१०</p>
<p class="Shloka">दे॒वो वो॑ द्रविणो॒दाः पू॒र्णां वि॑वष्ट्या॒सिच॑म्।</p>
<p class="Shloka">उद्वा॑ सि॒ञ्चध्व॒मुप॑ वा पृणध्व॒मादिद्वो॑ दे॒व ओ॑हते॥ ७<span class="rvts2">.</span>०१६<span class="rvts2">.</span>११</p>
<p class="Shloka">तं होता॑रमध्व॒रस्य॒ प्रचे॑तसं॒ वह्निं॑ दे॒वा अ॑कृण्वत।</p>
<p class="Shloka">दधा॑ति॒ रत्नं॑ विध॒ते सु॒वीर्य॑म॒ग्निर्जना॑य दा॒शुषे॑॥ ७<span class="rvts2">.</span>०१६<span class="rvts2">.</span>१२</p>
<p class="Sub-Heading">सूक्त</p>
<p class="Shloka">अग्ने॒ भव॑ सुष॒मिधा॒ समि॑द्ध उ॒त ब॒र्हिरु॑र्वि॒या वि स्तृ॑णीताम्॥ ७<span class="rvts2">.</span>०१७<span class="rvts2">.</span>०१</p>
<p class="Shloka">उ॒त द्वार॑ उश॒तीर्वि श्र॑यन्तामु॒त दे॒वाँ उ॑श॒त आ व॑हे॒ह॥ ७<span class="rvts2">.</span>०१७<span class="rvts2">.</span>०२</p>
<p class="Shloka">अग्ने॑ वी॒हि ह॒विषा॒ यक्षि॑ दे॒वान्स्व॑ध्व॒रा कृ॑णुहि जातवेदः॥ ७<span class="rvts2">.</span>०१७<span class="rvts2">.</span>०३</p>
<p class="Shloka">स्व॒ध्व॒रा क॑रति जा॒तवे॑दा॒ यक्ष॑द्दे॒वाँ अ॒मृता॑न्पि॒प्रय॑च्च॥ ७<span class="rvts2">.</span>०१७<span class="rvts2">.</span>०४</p>
<p class="Shloka">वंस्व॒ विश्वा॒ वार्या॑णि प्रचेतः स॒त्या भ॑वन्त्वा॒शिषो॑ नो अ॒द्य॥ ७<span class="rvts2">.</span>०१७<span class="rvts2">.</span>०५</p>
<p class="Shloka">त्वामु॒ ते द॑धिरे हव्य॒वाहं॑ दे॒वासो॑ अग्न ऊ॒र्ज आ नपा॑तम्॥ ७<span class="rvts2">.</span>०१७<span class="rvts2">.</span>०६</p>
<p class="Shloka">ते ते॑ दे॒वाय॒ दाश॑तः स्याम म॒हो नो॒ रत्ना॒ वि द॑ध इया॒नः॥ ७<span class="rvts2">.</span>०१७<span class="rvts2">.</span>०७</p>
<p class="Sub-Heading">सूक्त</p>
<p class="Shloka">त्वे ह॒ यत्पि॒तर॑श्चिन्न इन्द्र॒ विश्वा॑ वा॒मा ज॑रि॒तारो॒ अस॑न्वन्।</p>
<p class="Shloka">त्वे गाव॑ सु॒दुघा॒स्त्वे ह्यश्वा॒स्त्वं वसु॑ देवय॒ते वनि॑ष्ठः॥ ७<span class="rvts2">.</span>०१८<span class="rvts2">.</span>०१</p>
<p class="Shloka">राजे॑व॒ हि जनि॑भि॒ क्षेष्ये॒वाव॒ द्युभि॑र॒भि वि॒दुष्क॒विः सन्।</p>
<p class="Shloka">पि॒शा गिरो॑ मघव॒न्गोभि॒रश्वै॑स्त्वाय॒तः शि॑शीहि रा॒ये अ॒स्मान्॥ ७<span class="rvts2">.</span>०१८<span class="rvts2">.</span>०२</p>
<p class="Shloka">इ॒मा उ॑ त्वा पस्पृधा॒नासो॒ अत्र॑ म॒न्द्रा गिरो॑ देव॒यन्ती॒रुप॑ स्थुः।</p>
<p class="Shloka">अ॒र्वाची॑ ते प॒थ्या॑ रा॒य ए॑तु॒ स्याम॑ ते सुम॒तावि॑न्द्र॒ शर्म॑न्॥ ७<span class="rvts2">.</span>०१८<span class="rvts2">.</span>०३</p>
<p class="Shloka">धे॒नुं न त्वा॑ सू॒यव॑से॒ दुदु॑क्ष॒न्नुप॒ ब्रह्मा॑णि ससृजे॒ वसि॑ष्ठः।</p>
<p class="Shloka">त्वामिन्मे॒ गोप॑तिं॒ विश्व॑ आ॒हा न॒ इन्द्र॑ सुम॒तिं ग॒न्त्वच्छ॑॥ ७<span class="rvts2">.</span>०१८<span class="rvts2">.</span>०४</p>
<p class="Shloka">अर्णां॑सि चित्पप्रथा॒ना सु॒दास॒ इन्द्रो॑ गा॒धान्य॑कृणोत्सुपा॒रा।</p>
<p class="Shloka">शर्ध॑न्तं शि॒म्युमु॒चथ॑स्य॒ नव्य॒ शापं॒ सिन्धू॑नामकृणो॒दश॑स्तीः॥ ७<span class="rvts2">.</span>०१८<span class="rvts2">.</span>०५</p>
<p class="Shloka">पु॒रो॒ळा इत्तु॒र्वशो॒ यक्षु॑रासीद्रा॒ये मत्स्या॑सो॒ निशि॑ता॒ अपी॑व।</p>
<p class="Shloka">श्रु॒ष्टिं च॑क्रु॒र्भृग॑वो द्रु॒ह्यव॑श्च॒ सखा॒ सखा॑यमतर॒द्विषू॑चोः॥ ७<span class="rvts2">.</span>०१८<span class="rvts2">.</span>०६</p>
<p class="Shloka">आ प॒क्थासो॑ भला॒नसो॑ भन॒न्तालि॑नासो विषा॒णिन॑ शि॒वास॑।</p>
<p class="Shloka">आ योऽन॑यत्सध॒मा आर्य॑स्य ग॒व्या तृत्सु॑भ्यो अजगन्यु॒धा नॄन्॥ ७<span class="rvts2">.</span>०१८<span class="rvts2">.</span>०७</p>
<p class="Shloka">दु॒रा॒ध्यो॒३ अदि॑तिं स्रे॒वय॑न्तोऽचे॒तसो॒ वि ज॑गृभ्रे॒ परु॑ष्णीम्।</p>
<p class="Shloka">म॒ह्नावि॑व्यक्पृथि॒वीं पत्य॑मानः प॒शुष्क॒विर॑शय॒च्चाय॑मानः॥ ७<span class="rvts2">.</span>०१८<span class="rvts2">.</span>०८</p>
<p class="Shloka">ई॒युरर्थं॒ न न्य॒र्थं परु॑ष्णीमा॒शुश्च॒नेद॑भिपि॒त्वं ज॑गाम।</p>
<p class="Shloka">सु॒दास॒ इन्द्र॑ सु॒तुकाँ॑ अ॒मित्रा॒नर॑न्धय॒न्मानु॑षे॒ वध्रि॑वाचः॥ ७<span class="rvts2">.</span>०१८<span class="rvts2">.</span>०९</p>
<p class="Shloka">ई॒युर्गावो॒ न यव॑सा॒दगो॑पा यथाकृ॒तम॒भि मि॒त्रं चि॒तास॑।</p>
<p class="Shloka">पृश्नि॑गाव॒ पृश्नि॑निप्रेषितासः श्रु॒ष्टिं च॑क्रुर्नि॒युतो॒ रन्त॑यश्च॥ ७<span class="rvts2">.</span>०१८<span class="rvts2">.</span>१०</p>
<p class="Shloka">एकं॑ च॒ यो विं॑श॒तिं च॑ श्रव॒स्या वै॑क॒र्णयो॒र्जना॒न्राजा॒ न्यस्त॑।</p>
<p class="Shloka">द॒स्मो न सद्म॒न्नि शि॑शाति ब॒र्हिः शूर॒ सर्ग॑मकृणो॒दिन्द्र॑ एषाम्॥ ७<span class="rvts2">.</span>०१८<span class="rvts2">.</span>११</p>
<p class="Shloka">अध॑ श्रु॒तं क॒वषं॑ वृ॒द्धम॒प्स्वनु॑ द्रु॒ह्युं नि वृ॑ण॒ग्वज्र॑बाहुः।</p>
<p class="Shloka">वृ॒णा॒ना अत्र॑ स॒ख्याय॑ स॒ख्यं त्वा॒यन्तो॒ ये अम॑द॒न्ननु॑ त्वा॥ ७<span class="rvts2">.</span>०१८<span class="rvts2">.</span>१२</p>
<p class="Shloka">वि स॒द्यो विश्वा॑ दृंहि॒तान्ये॑षा॒मिन्द्र॒ पुर॒ सह॑सा स॒प्त द॑र्दः।</p>
<p class="Shloka">व्यान॑वस्य॒ तृत्स॑वे॒ गयं॑ भा॒ग्जेष्म॑ पू॒रुं वि॒दथे॑ मृ॒ध्रवा॑चम्॥ ७<span class="rvts2">.</span>०१८<span class="rvts2">.</span>१३</p>
<p class="Shloka">नि ग॒व्यवोऽन॑वो द्रु॒ह्यव॑श्च ष॒ष्टिः श॒ता सु॑षुपु॒ षट् स॒हस्रा॑।</p>
<p class="Shloka">ष॒ष्टिर्वी॒रासो॒ अधि॒ षड्दु॑वो॒यु विश्वेदिन्द्र॑स्य वी॒र्या॑ कृ॒तानि॑॥ ७<span class="rvts2">.</span>०१८<span class="rvts2">.</span>१४</p>
<p class="Shloka">इन्द्रे॑णै॒ते तृत्स॑वो॒ वेवि॑षाणा॒ आपो॒ न सृ॒ष्टा अ॑धवन्त॒ नीची॑।</p>
<p class="Shloka">दु॒र्मि॒त्रास॑ प्रकल॒विन्मिमा॑ना ज॒हुर्विश्वा॑नि॒ भोज॑ना सु॒दासे॑॥ ७<span class="rvts2">.</span>०१८<span class="rvts2">.</span>१५</p>
<p class="Shloka">अ॒र्धं वी॒रस्य॑ शृत॒पाम॑नि॒न्द्रं परा॒ शर्ध॑न्तं नुनुदे अ॒भि क्षाम्।</p>
<p class="Shloka">इन्द्रो॑ म॒न्युं म॑न्यु॒म्यो॑ मिमाय भे॒जे प॒थो व॑र्त॒निं पत्य॑मानः॥ ७<span class="rvts2">.</span>०१८<span class="rvts2">.</span>१६</p>
<p class="Shloka">आ॒ध्रेण॑ चि॒त्तद्वेकं॑ चकार सिं॒ह्यं॑ चि॒त्पेत्वे॑ना जघान।</p>
<p class="Shloka">अव॑ स्र॒क्तीर्वे॒श्या॑वृश्च॒दिन्द्र॒ प्राय॑च्छ॒द्विश्वा॒ भोज॑ना सु॒दासे॑॥ ७<span class="rvts2">.</span>०१८<span class="rvts2">.</span>१७</p>
<p class="Shloka">शश्व॑न्तो॒ हि शत्र॑वो रार॒धुष्टे॑ भे॒दस्य॑ चि॒च्छर्ध॑तो विन्द॒ रन्धि॑म्।</p>
<p class="Shloka">मर्ताँ॒ एन॑ स्तुव॒तो यः कृ॒णोति॑ ति॒ग्मं तस्मि॒न्नि ज॑हि॒ वज्र॑मिन्द्र॥ ७<span class="rvts2">.</span>०१८<span class="rvts2">.</span>१८</p>
<p class="Shloka">आव॒दिन्द्रं॑ य॒मुना॒ तृत्स॑वश्च॒ प्रात्र॑ भे॒दं स॒र्वता॑ता मुषायत्।</p>
<p class="Shloka">अ॒जास॑श्च॒ शिग्र॑वो॒ यक्ष॑वश्च ब॒लिं शी॒र्षाणि॑ जभ्रु॒रश्व्या॑नि॥ ७<span class="rvts2">.</span>०१८<span class="rvts2">.</span>१९</p>
<p class="Shloka">न त॑ इन्द्र सुम॒तयो॒ न राय॑ सं॒चक्षे॒ पूर्वा॑ उ॒षसो॒ न नूत्ना॑।</p>
<p class="Shloka">देव॑कं चिन्मान्यमा॒नं ज॑घ॒न्थाव॒ त्मना॑ बृह॒तः शम्ब॑रं भेत्॥ ७<span class="rvts2">.</span>०१८<span class="rvts2">.</span>२०</p>
<p class="Shloka">प्र ये गृ॒हादम॑मदुस्त्वा॒या प॑राश॒रः श॒तया॑तु॒र्वसि॑ष्ठः।</p>
<p class="Shloka">न ते॑ भो॒जस्य॑ स॒ख्यं मृ॑ष॒न्ताधा॑ सू॒रिभ्य॑ सु॒दिना॒ व्यु॑च्छान्॥ ७<span class="rvts2">.</span>०१८<span class="rvts2">.</span>२१</p>
<p class="Shloka">द्वे नप्तु॑र्दे॒वव॑तः श॒ते गोर्द्वा रथा॑ व॒धूम॑न्ता सु॒दास॑।</p>
<p class="Shloka">अर्ह॑न्नग्ने पैजव॒नस्य॒ दानं॒ होते॑व॒ सद्म॒ पर्ये॑मि॒ रेभ॑न्॥ ७<span class="rvts2">.</span>०१८<span class="rvts2">.</span>२२</p>
<p class="Shloka">च॒त्वारो॑ मा पैजव॒नस्य॒ दाना॒ स्मद्दि॑ष्टयः कृश॒निनो॑ निरे॒के।</p>
<p class="Shloka">ऋ॒ज्रासो॑ मा पृथिवि॒ष्ठाः सु॒दास॑स्तो॒कं तो॒काय॒ श्रव॑से वहन्ति॥ ७<span class="rvts2">.</span>०१८<span class="rvts2">.</span>२३</p>
<p class="Shloka">यस्य॒ श्रवो॒ रोद॑सी अ॒न्तरु॒र्वी शी॒र्ष्णेशी॑र्ष्णे विब॒भाजा॑ विभ॒क्ता।</p>
<p class="Shloka">स॒प्तेदिन्द्रं॒ न स्र॒वतो॑ गृणन्ति॒ नि यु॑ध्याम॒धिम॑शिशाद॒भीके॑॥ ७<span class="rvts2">.</span>०१८<span class="rvts2">.</span>२४</p>
<p class="Shloka">इ॒मं न॑रो मरुतः सश्च॒तानु॒ दिवो॑दासं॒ न पि॒तरं॑ सु॒दास॑।</p>
<p class="Shloka">अ॒वि॒ष्टना॑ पैजव॒नस्य॒ केतं॑ दू॒णाशं॑ क्ष॒त्रम॒जरं॑ दुवो॒यु॥ ७<span class="rvts2">.</span>०१८<span class="rvts2">.</span>२५</p>
<p class="Sub-Heading">सूक्त</p>
<p class="Shloka">यस्ति॒ग्मशृ॑ङ्गो वृष॒भो न भी॒म एक॑ कृ॒ष्टीश्च्या॒वय॑ति॒ प्र विश्वा॑।</p>
<p class="Shloka">यः शश्व॑तो॒ अदा॑शुषो॒ गय॑स्य प्रय॒न्तासि॒ सुष्वि॑तराय॒ वेद॑॥ ७<span class="rvts2">.</span>०१९<span class="rvts2">.</span>०१</p>
<p class="Shloka">त्वं ह॒ त्यदि॑न्द्र॒ कुत्स॑माव॒ शुश्रू॑षमाणस्त॒न्वा॑ सम॒र्ये।</p>
<p class="Shloka">दासं॒ यच्छुष्णं॒ कुय॑वं॒ न्य॑स्मा॒ अर॑न्धय आर्जुने॒याय॒ शिक्ष॑न्॥ ७<span class="rvts2">.</span>०१९<span class="rvts2">.</span>०२</p>
<p class="Shloka">त्वं धृ॑ष्णो धृष॒ता वी॒तह॑व्यं॒ प्रावो॒ विश्वा॑भिरू॒तिभि॑ सु॒दास॑म्।</p>
<p class="Shloka">प्र पौरु॑कुत्सिं त्र॒सद॑स्युमाव॒ क्षेत्र॑साता वृत्र॒हत्ये॑षु पू॒रुम्॥ ७<span class="rvts2">.</span>०१९<span class="rvts2">.</span>०३</p>
<p class="Shloka">त्वं नृभि॑र्नृमणो दे॒ववी॑तौ॒ भूरी॑णि वृ॒त्रा ह॑र्यश्व हंसि।</p>
<p class="Shloka">त्वं नि दस्युं॒ चुमु॑रिं॒ धुनिं॒ चास्वा॑पयो द॒भीत॑ये सु॒हन्तु॑॥ ७<span class="rvts2">.</span>०१९<span class="rvts2">.</span>०४</p>
<p class="Shloka">तव॑ च्यौ॒त्नानि॑ वज्रहस्त॒ तानि॒ नव॒ यत्पुरो॑ नव॒तिं च॑ स॒द्यः।</p>
<p class="Shloka">नि॒वेश॑ने शतत॒मावि॑वेषी॒रह॑ञ्च वृ॒त्रं नमु॑चिमु॒ताह॑न्॥ ७<span class="rvts2">.</span>०१९<span class="rvts2">.</span>०५</p>
<p class="Shloka">सना॒ ता त॑ इन्द्र॒ भोज॑नानि रा॒तह॑व्याय दा॒शुषे॑ सु॒दासे॑।</p>
<p class="Shloka">वृष्णे॑ ते॒ हरी॒ वृष॑णा युनज्मि॒ व्यन्तु॒ ब्रह्मा॑णि पुरुशाक॒ वाज॑म्॥ ७<span class="rvts2">.</span>०१९<span class="rvts2">.</span>०६</p>
<p class="Shloka">मा ते॑ अ॒स्यां स॑हसाव॒न्परि॑ष्टाव॒घाय॑ भूम हरिवः परा॒दै।</p>
<p class="Shloka">त्राय॑स्व नोऽवृ॒केभि॒र्वरू॑थै॒स्तव॑ प्रि॒यास॑ सू॒रिषु॑ स्याम॥ ७<span class="rvts2">.</span>०१९<span class="rvts2">.</span>०७</p>
<p class="Shloka">प्रि॒यास॒ इत्ते॑ मघवन्न॒भिष्टौ॒ नरो॑ मदेम शर॒णे सखा॑यः।</p>
<p class="Shloka">नि तु॒र्वशं॒ नि याद्वं॑ शिशीह्यतिथि॒ग्वाय॒ शंस्यं॑ करि॒ष्यन्॥ ७<span class="rvts2">.</span>०१९<span class="rvts2">.</span>०८</p>
<p class="Shloka">स॒द्यश्चि॒न्नु ते म॑घवन्न॒भिष्टौ॒ नर॑ शंसन्त्युक्थ॒शास॑ उ॒क्था।</p>
<p class="Shloka">ये ते॒ हवे॑भि॒र्वि प॒णीँरदा॑शन्न॒स्मान्वृ॑णीष्व॒ युज्या॑य॒ तस्मै॑॥ ७<span class="rvts2">.</span>०१९<span class="rvts2">.</span>०९</p>
<p class="Shloka">ए॒ते स्तोमा॑ न॒रां नृ॑तम॒ तुभ्य॑मस्म॒द्र्य॑ञ्चो॒ दद॑तो म॒घानि॑।</p>
<p class="Shloka">तेषा॑मिन्द्र वृत्र॒हत्ये॑ शि॒वो भू॒ सखा॑ च॒ शूरो॑ऽवि॒ता च॑ नृ॒णाम्॥ ७<span class="rvts2">.</span>०१९<span class="rvts2">.</span>१०</p>
<p class="Shloka">नू इ॑न्द्र शूर॒ स्तव॑मान ऊ॒ती ब्रह्म॑जूतस्त॒न्वा॑ वावृधस्व।</p>
<p class="Shloka">उप॑ नो॒ वाजा॑न्मिमी॒ह्युप॒ स्तीन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०१९<span class="rvts2">.</span>११</p>
<p class="Sub-Heading">सूक्त</p>
<p class="Shloka">उ॒ग्रो ज॑ज्ञे वी॒र्या॑य स्व॒धावा॒ञ्चक्रि॒रपो॒ नर्यो॒ यत्क॑रि॒ष्यन्।</p>
<p class="Shloka">जग्मि॒र्युवा॑ नृ॒षद॑न॒मवो॑भिस्त्रा॒ता न॒ इन्द्र॒ एन॑सो म॒हश्चि॑त्॥ ७<span class="rvts2">.</span>०२०<span class="rvts2">.</span>०१</p>
<p class="Shloka">हन्ता॑ वृ॒त्रमिन्द्र॒ शूशु॑वान॒ प्रावी॒न्नु वी॒रो ज॑रि॒तार॑मू॒ती।</p>
<p class="Shloka">कर्ता॑ सु॒दासे॒ अह॒ वा उ॑ लो॒कं दाता॒ वसु॒ मुहु॒रा दा॒शुषे॑ भूत्॥ ७<span class="rvts2">.</span>०२०<span class="rvts2">.</span>०२</p>
<p class="Shloka">यु॒ध्मो अ॑न॒र्वा ख॑ज॒कृत्स॒मद्वा॒ शूर॑ सत्रा॒षाड्ज॒नुषे॒मषा॑ळ्हः।</p>
<p class="Shloka">व्या॑स॒ इन्द्र॒ पृत॑ना॒ स्वोजा॒ अधा॒ विश्वं॑ शत्रू॒यन्तं॑ जघान॥ ७<span class="rvts2">.</span>०२०<span class="rvts2">.</span>०३</p>
<p class="Shloka">उ॒भे चि॑दिन्द्र॒ रोद॑सी महि॒त्वा प॑प्राथ॒ तवि॑षीभिस्तुविष्मः।</p>
<p class="Shloka">नि वज्र॒मिन्द्रो॒ हरि॑वा॒न्मिमि॑क्ष॒न्समन्ध॑सा॒ मदे॑षु॒ वा उ॑वोच॥ ७<span class="rvts2">.</span>०२०<span class="rvts2">.</span>०४</p>
<p class="Shloka">वृषा॑ जजान॒ वृष॑णं॒ रणा॑य॒ तमु॑ चि॒न्नारी॒ नर्यं॑ ससूव।</p>
<p class="Shloka">प्र यः से॑ना॒नीरध॒ नृभ्यो॒ अस्ती॒नः सत्वा॑ ग॒वेष॑ण॒ स धृ॒ष्णुः॥ ७<span class="rvts2">.</span>०२०<span class="rvts2">.</span>०५</p>
<p class="Shloka">नू चि॒त्स भ्रे॑षते॒ जनो॒ न रे॑ष॒न्मनो॒ यो अ॑स्य घो॒रमा॒विवा॑सात्।</p>
<p class="Shloka">य॒ज्ञैर्य इन्द्रे॒ दध॑ते॒ दुवां॑सि॒ क्षय॒त्स रा॒य ऋ॑त॒पा ऋ॑ते॒जाः॥ ७<span class="rvts2">.</span>०२०<span class="rvts2">.</span>०६</p>
<p class="Shloka">यदि॑न्द्र॒ पूर्वो॒ अप॑राय॒ शिक्ष॒न्नय॒ज्ज्याया॒न्कनी॑यसो दे॒ष्णम्।</p>
<p class="Shloka">अ॒मृत॒ इत्पर्या॑सीत दू॒रमा चि॑त्र॒ चित्र्यं॑ भरा र॒यिं न॑॥ ७<span class="rvts2">.</span>०२०<span class="rvts2">.</span>०७</p>
<p class="Shloka">यस्त॑ इन्द्र प्रि॒यो जनो॒ ददा॑श॒दस॑न्निरे॒के अ॑द्रिव॒ सखा॑ ते।</p>
<p class="Shloka">व॒यं ते॑ अ॒स्यां सु॑म॒तौ चनि॑ष्ठा॒ स्याम॒ वरू॑थे॒ अघ्न॑तो॒ नृपी॑तौ॥ ७<span class="rvts2">.</span>०२०<span class="rvts2">.</span>०८</p>
<p class="Shloka">ए॒ष स्तोमो॑ अचिक्रद॒द्वृषा॑ त उ॒त स्ता॒मुर्म॑घवन्नक्रपिष्ट।</p>
<p class="Shloka">रा॒यस्कामो॑ जरि॒तारं॑ त॒ आग॒न्त्वम॒ङ्ग श॑क्र॒ वस्व॒ आ श॑को नः॥ ७<span class="rvts2">.</span>०२०<span class="rvts2">.</span>०९</p>
<p class="Shloka">स न॑ इन्द्र॒ त्वय॑ताया इ॒षे धा॒स्त्मना॑ च॒ ये म॒घवा॑नो जु॒नन्ति॑।</p>
<p class="Shloka">वस्वी॒ षु ते॑ जरि॒त्रे अ॑स्तु श॒क्तिर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२०<span class="rvts2">.</span>१०</p>
<p class="Sub-Heading">सूक्त</p>
<p class="Shloka">असा॑वि दे॒वं गोऋ॑जीक॒मन्धो॒ न्य॑स्मि॒न्निन्द्रो॑ ज॒नुषे॑मुवोच।</p>
<p class="Shloka">बोधा॑मसि त्वा हर्यश्व य॒ज्ञैर्बोधा॑ न॒ स्तोम॒मन्ध॑सो॒ मदे॑षु॥ ७<span class="rvts2">.</span>०२१<span class="rvts2">.</span>०१</p>
<p class="Shloka">प्र य॑न्ति य॒ज्ञं वि॒पय॑न्ति ब॒र्हिः सो॑म॒मादो॑ वि॒दथे॑ दु॒ध्रवा॑चः।</p>
<p class="Shloka">न्यु॑ भ्रियन्ते य॒शसो॑ गृ॒भादा दू॒र‍उ॑पब्दो॒ वृष॑णो नृ॒षाच॑॥ ७<span class="rvts2">.</span>०२१<span class="rvts2">.</span>०२</p>
<p class="Shloka">त्वमि॑न्द्र॒ स्रवि॑त॒वा अ॒पस्क॒ परि॑ष्ठिता॒ अहि॑ना शूर पू॒र्वीः।</p>
<p class="Shloka">त्वद्वा॑वक्रे र॒थ्यो॒३ न धेना॒ रेज॑न्ते॒ विश्वा॑ कृ॒त्रिमा॑णि भी॒षा॥ ७<span class="rvts2">.</span>०२१<span class="rvts2">.</span>०३</p>
<p class="Shloka">भी॒मो वि॑वे॒षायु॑धेभिरेषा॒मपां॑सि॒ विश्वा॒ नर्या॑णि वि॒द्वान्।</p>
<p class="Shloka">इन्द्र॒ पुरो॒ जर्हृ॑षाणो॒ वि दू॑धो॒द्वि वज्र॑हस्तो महि॒ना ज॑घान॥ ७<span class="rvts2">.</span>०२१<span class="rvts2">.</span>०४</p>
<p class="Shloka">न या॒तव॑ इन्द्र जूजुवुर्नो॒ न वन्द॑ना शविष्ठ वे॒द्याभि॑।</p>
<p class="Shloka">स श॑र्धद॒र्यो विषु॑णस्य ज॒न्तोर्मा शि॒श्नदे॑वा॒ अपि॑ गुरृ॒तं न॑॥ ७<span class="rvts2">.</span>०२१<span class="rvts2">.</span>०५</p>
<p class="Shloka">अ॒भि क्रत्वे॑न्द्र भू॒रध॒ ज्मन्न ते॑ विव्यङ्महि॒मानं॒ रजां॑सि।</p>
<p class="Shloka">स्वेना॒ हि वृ॒त्रं शव॑सा ज॒घन्थ॒ न शत्रु॒रन्तं॑ विविदद्यु॒धा ते॑॥ ७<span class="rvts2">.</span>०२१<span class="rvts2">.</span>०६</p>
<p class="Shloka">दे॒वाश्चि॑त्ते असु॒र्या॑य॒ पूर्वेऽनु॑ क्ष॒त्राय॑ ममिरे॒ सहां॑सि।</p>
<p class="Shloka">इन्द्रो॑ म॒घानि॑ दयते वि॒षह्येन्द्रं॒ वाज॑स्य जोहुवन्त सा॒तौ॥ ७<span class="rvts2">.</span>०२१<span class="rvts2">.</span>०७</p>
<p class="Shloka">की॒रिश्चि॒द्धि त्वामव॑से जु॒हावेशा॑नमिन्द्र॒ सौभ॑गस्य॒ भूरे॑।</p>
<p class="Shloka">अवो॑ बभूथ शतमूते अ॒स्मे अ॑भिक्ष॒त्तुस्त्वाव॑तो वरू॒ता॥ ७<span class="rvts2">.</span>०२१<span class="rvts2">.</span>०८</p>
<p class="Shloka">सखा॑यस्त इन्द्र वि॒श्वह॑ स्याम नमोवृ॒धासो॑ महि॒ना त॑रुत्र।</p>
<p class="Shloka">व॒न्वन्तु॑ स्मा॒ तेऽव॑सा समी॒के॒३ऽभी॑तिम॒र्यो व॒नुषां॒ शवां॑सि॥ ७<span class="rvts2">.</span>०२१<span class="rvts2">.</span>०९</p>
<p class="Shloka">स न॑ इन्द्र॒ त्वय॑ताया इ॒षे धा॒स्त्मना॑ च॒ ये म॒घवा॑नो जु॒नन्ति॑।</p>
<p class="Shloka">वस्वी॒ षु ते॑ जरि॒त्रे अ॑स्तु श॒क्तिर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२१<span class="rvts2">.</span>१०</p>
<p class="Sub-Heading">सूक्त</p>
<p class="Shloka">पिबा॒ सोम॑मिन्द्र॒ मन्द॑तु त्वा॒ यं ते॑ सु॒षाव॑ हर्य॒श्वाद्रि॑।</p>
<p class="Shloka">सो॒तुर्बा॒हुभ्यां॒ सुय॑तो॒ नार्वा॑॥ ७<span class="rvts2">.</span>०२२<span class="rvts2">.</span>०१</p>
<p class="Shloka">यस्ते॒ मदो॒ युज्य॒श्चारु॒रस्ति॒ येन॑ वृ॒त्राणि॑ हर्यश्व॒ हंसि॑।</p>
<p class="Shloka">स त्वामि॑न्द्र प्रभूवसो ममत्तु॥ ७<span class="rvts2">.</span>०२२<span class="rvts2">.</span>०२</p>
<p class="Shloka">बोधा॒ सु मे॑ मघव॒न्वाच॒मेमां यां ते॒ वसि॑ष्ठो॒ अर्च॑ति॒ प्रश॑स्तिम्।</p>
<p class="Shloka">इ॒मा ब्रह्म॑ सध॒मादे॑ जुषस्व॥ ७<span class="rvts2">.</span>०२२<span class="rvts2">.</span>०३</p>
<p class="Shloka">श्रु॒धी हवं॑ विपिपा॒नस्याद्रे॒र्बोधा॒ विप्र॒स्यार्च॑तो मनी॒षाम्।</p>
<p class="Shloka">कृ॒ष्वा दुवां॒स्यन्त॑मा॒ सचे॒मा॥ ७<span class="rvts2">.</span>०२२<span class="rvts2">.</span>०४</p>
<p class="Shloka">न ते॒ गिरो॒ अपि॑ मृष्ये तु॒रस्य॒ न सु॑ष्टु॒तिम॑सु॒र्य॑स्य वि॒द्वान्।</p>
<p class="Shloka">सदा॑ ते॒ नाम॑ स्वयशो विवक्मि॥ ७<span class="rvts2">.</span>०२२<span class="rvts2">.</span>०५</p>
<p class="Shloka">भूरि॒ हि ते॒ सव॑ना॒ मानु॑षेषु॒ भूरि॑ मनी॒षी ह॑वते॒ त्वामित्।</p>
<p class="Shloka">मारे अ॒स्मन्म॑घव॒ञ्ज्योक्क॑॥ ७<span class="rvts2">.</span>०२२<span class="rvts2">.</span>०६</p>
<p class="Shloka">तुभ्येदि॒मा सव॑ना शूर॒ विश्वा॒ तुभ्यं॒ ब्रह्मा॑णि॒ वर्ध॑ना कृणोमि।</p>
<p class="Shloka">त्वं नृभि॒र्हव्यो॑ वि॒श्वधा॑सि॥ ७<span class="rvts2">.</span>०२२<span class="rvts2">.</span>०७</p>
<p class="Shloka">नू चि॒न्नु ते॒ मन्य॑मानस्य द॒स्मोद॑श्नुवन्ति महि॒मान॑मुग्र।</p>
<p class="Shloka">न वी॒र्य॑मिन्द्र ते॒ न राध॑॥ ७<span class="rvts2">.</span>०२२<span class="rvts2">.</span>०८</p>
<p class="Shloka">ये च॒ पूर्व॒ ऋष॑यो॒ ये च॒ नूत्ना॒ इन्द्र॒ ब्रह्मा॑णि ज॒नय॑न्त॒ विप्रा॑।</p>
<p class="Shloka">अ॒स्मे ते॑ सन्तु स॒ख्या शि॒वानि॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२२<span class="rvts2">.</span>०९</p>
<p class="Sub-Heading">सूक्त</p>
<p class="Shloka">उदु॒ ब्रह्मा॑ण्यैरत श्रव॒स्येन्द्रं॑ सम॒र्ये म॑हया वसिष्ठ।</p>
<p class="Shloka">आ यो विश्वा॑नि॒ शव॑सा त॒तानो॑पश्रो॒ता म॒ ईव॑तो॒ वचां॑सि॥ ७<span class="rvts2">.</span>०२३<span class="rvts2">.</span>०१</p>
<p class="Shloka">अया॑मि॒ घोष॑ इन्द्र दे॒वजा॑मिरिर॒ज्यन्त॒ यच्छु॒रुधो॒ विवा॑चि।</p>
<p class="Shloka">न॒हि स्वमायु॑श्चिकि॒ते जने॑षु॒ तानीदंहां॒स्यति॑ पर्ष्य॒स्मान्॥ ७<span class="rvts2">.</span>०२३<span class="rvts2">.</span>०२</p>
<p class="Shloka">यु॒जे रथं॑ ग॒वेष॑णं॒ हरि॑भ्या॒मुप॒ ब्रह्मा॑णि जुजुषा॒णम॑स्थुः।</p>
<p class="Shloka">वि बा॑धिष्ट॒ स्य रोद॑सी महि॒त्वेन्द्रो॑ वृ॒त्राण्य॑प्र॒ती ज॑घ॒न्वान्॥ ७<span class="rvts2">.</span>०२३<span class="rvts2">.</span>०३</p>
<p class="Shloka">आप॑श्चित्पिप्युः स्त॒र्यो॒३ न गावो॒ नक्ष॑न्नृ॒तं ज॑रि॒तार॑स्त इन्द्र।</p>
<p class="Shloka">या॒हि वा॒युर्न नि॒युतो॑ नो॒ अच्छा॒ त्वं हि धी॒भिर्दय॑से॒ वि वाजा॑न्॥ ७<span class="rvts2">.</span>०२३<span class="rvts2">.</span>०४</p>
<p class="Shloka">ते त्वा॒ मदा॑ इन्द्र मादयन्तु शु॒ष्मिणं॑ तुवि॒राध॑सं जरि॒त्रे।</p>
<p class="Shloka">एको॑ देव॒त्रा दय॑से॒ हि मर्ता॑न॒स्मिञ्छू॑र॒ सव॑ने मादयस्व॥ ७<span class="rvts2">.</span>०२३<span class="rvts2">.</span>०५</p>
<p class="Shloka">ए॒वेदिन्द्रं॒ वृष॑णं॒ वज्र॑बाहुं॒ वसि॑ष्ठासो अ॒भ्य॑र्चन्त्य॒र्कैः।</p>
<p class="Shloka">स न॑ स्तु॒तो वी॒रव॑द्धातु॒ गोम॑द्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२३<span class="rvts2">.</span>०६</p>
<p class="Sub-Heading">सूक्त</p>
<p class="Shloka">योनि॑ष्ट इन्द्र॒ सद॑ने अकारि॒ तमा नृभि॑ पुरुहूत॒ प्र या॑हि।</p>
<p class="Shloka">असो॒ यथा॑ नोऽवि॒ता वृ॒धे च॒ ददो॒ वसू॑नि म॒मद॑श्च॒ सोमै॑॥ ७<span class="rvts2">.</span>०२४<span class="rvts2">.</span>०१</p>
<p class="Shloka">गृ॒भी॒तं ते॒ मन॑ इन्द्र द्वि॒बर्हा॑ सु॒तः सोम॒ परि॑षिक्ता॒ मधू॑नि।</p>
<p class="Shloka">विसृ॑ष्टधेना भरते सुवृ॒क्तिरि॒यमिन्द्रं॒ जोहु॑वती मनी॒षा॥ ७<span class="rvts2">.</span>०२४<span class="rvts2">.</span>०२</p>
<p class="Shloka">आ नो॑ दि॒व आ पृ॑थि॒व्या ऋ॑जीषिन्नि॒दं ब॒र्हिः सो॑म॒पेया॑य याहि।</p>
<p class="Shloka">वह॑न्तु त्वा॒ हर॑यो म॒द्र्य॑ञ्चमाङ्गू॒षमच्छा॑ त॒वसं॒ मदा॑य॥ ७<span class="rvts2">.</span>०२४<span class="rvts2">.</span>०३</p>
<p class="Shloka">आ नो॒ विश्वा॑भिरू॒तिभि॑ स॒जोषा॒ ब्रह्म॑ जुषा॒णो ह॑र्यश्व याहि।</p>
<p class="Shloka">वरी॑वृज॒त्स्थवि॑रेभिः सुशिप्रा॒स्मे दध॒द्वृष॑णं॒ शुष्म॑मिन्द्र॥ ७<span class="rvts2">.</span>०२४<span class="rvts2">.</span>०४</p>
<p class="Shloka">ए॒ष स्तोमो॑ म॒ह उ॒ग्राय॒ वाहे॑ धु॒री॒३वात्यो॒ न वा॒जय॑न्नधायि।</p>
<p class="Shloka">इन्द्र॑ त्वा॒यम॒र्क ई॑ट्टे॒ वसू॑नां दि॒वी॑व॒ द्यामधि॑ न॒ श्रोम॑तं धाः॥ ७<span class="rvts2">.</span>०२४<span class="rvts2">.</span>०५</p>
<p class="Shloka">ए॒वा न॑ इन्द्र॒ वार्य॑स्य पूर्धि॒ प्र ते॑ म॒हीं सु॑म॒तिं वे॑विदाम।</p>
<p class="Shloka">इषं॑ पिन्व म॒घव॑द्भ्यः सु॒वीरां॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">आ ते॑ म॒ह इ॑न्द्रो॒त्यु॑ग्र॒ सम॑न्यवो॒ यत्स॒मर॑न्त॒ सेना॑।</p>
<p class="Shloka">पता॑ति दि॒द्युन्नर्य॑स्य बा॒ह्वोर्मा ते॒ मनो॑ विष्व॒द्र्य१ग्वि चा॑रीत्॥ ७<span class="rvts2">.</span>०२५<span class="rvts2">.</span>०१</p>
<p class="Shloka">नि दु॒र्ग इ॑न्द्र श्नथिह्य॒मित्राँ॑ अ॒भि ये नो॒ मर्ता॑सो अ॒मन्ति॑।</p>
<p class="Shloka">आ॒रे तं शंसं॑ कृणुहि निनि॒त्सोरा नो॑ भर स॒म्भर॑णं॒ वसू॑नाम्॥ ७<span class="rvts2">.</span>०२५<span class="rvts2">.</span>०२</p>
<p class="Shloka">श॒तं ते॑ शिप्रिन्नू॒तय॑ सु॒दासे॑ स॒हस्रं॒ शंसा॑ उ॒त रा॒तिर॑स्तु।</p>
<p class="Shloka">ज॒हि वध॑र्व॒नुषो॒ मर्त्य॑स्या॒स्मे द्यु॒म्नमधि॒ रत्नं॑ च धेहि॥ ७<span class="rvts2">.</span>०२५<span class="rvts2">.</span>०३</p>
<p class="Shloka">त्वाव॑तो॒ ही॑न्द्र॒ क्रत्वे॒ अस्मि॒ त्वाव॑तोऽवि॒तुः शू॑र रा॒तौ।</p>
<p class="Shloka">विश्वेदहा॑नि तविषीव उग्रँ॒ ओक॑ कृणुष्व हरिवो॒ न म॑र्धीः॥ ७<span class="rvts2">.</span>०२५<span class="rvts2">.</span>०४</p>
<p class="Shloka">कुत्सा॑ ए॒ते हर्य॑श्वाय शू॒षमिन्द्रे॒ सहो॑ दे॒वजू॑तमिया॒नाः।</p>
<p class="Shloka">स॒त्रा कृ॑धि सु॒हना॑ शूर वृ॒त्रा व॒यं तरु॑त्राः सनुयाम॒ वाज॑म्॥ ७<span class="rvts2">.</span>०२५<span class="rvts2">.</span>०५</p>
<p class="Shloka">ए॒वा न॑ इन्द्र॒ वार्य॑स्य पूर्धि॒ प्र ते॑ म॒हीं सु॑म॒तिं वे॑विदाम।</p>
<p class="Shloka">इषं॑ पिन्व म॒घव॑द्भ्यः सु॒वीरां॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">न सोम॒ इन्द्र॒मसु॑तो ममाद॒ नाब्र॑ह्माणो म॒घवा॑नं सु॒तास॑।</p>
<p class="Shloka">तस्मा॑ उ॒क्थं ज॑नये॒ यज्जुजो॑षन्नृ॒वन्नवी॑यः शृ॒णव॒द्यथा॑ नः॥ ७<span class="rvts2">.</span>०२६<span class="rvts2">.</span>०१</p>
<p class="Shloka">उ॒क्थौ॑क्थे॒ सोम॒ इन्द्रं॑ ममाद नी॒थेनी॑थे म॒घवा॑नं सु॒तास॑।</p>
<p class="Shloka">यदीं॑ स॒बाध॑ पि॒तरं॒ न पु॒त्राः स॑मा॒नद॑क्षा॒ अव॑से॒ हव॑न्ते॥ ७<span class="rvts2">.</span>०२६<span class="rvts2">.</span>०२</p>
<p class="Shloka">च॒कार॒ ता कृ॒णव॑न्नू॒नम॒न्या यानि॑ ब्रु॒वन्ति॑ वे॒धस॑ सु॒तेषु॑।</p>
<p class="Shloka">जनी॑रिव॒ पति॒रेक॑ समा॒नो नि मा॑मृजे॒ पुर॒ इन्द्र॒ सु सर्वा॑॥ ७<span class="rvts2">.</span>०२६<span class="rvts2">.</span>०३</p>
<p class="Shloka">ए॒वा तमा॑हुरु॒त शृ॑ण्व॒ इन्द्र॒ एको॑ विभ॒क्ता त॒रणि॑र्म॒घाना॑म्।</p>
<p class="Shloka">मि॒थ॒स्तुर॑ ऊ॒तयो॒ यस्य॑ पू॒र्वीर॒स्मे भ॒द्राणि॑ सश्चत प्रि॒याणि॑॥ ७<span class="rvts2">.</span>०२६<span class="rvts2">.</span>०४</p>
<p class="Shloka">ए॒वा वसि॑ष्ठ॒ इन्द्र॑मू॒तये॒ नॄन्कृ॑ष्टी॒नां वृ॑ष॒भं सु॒ते गृ॑णाति।</p>
<p class="Shloka">स॒ह॒स्रिण॒ उप॑ नो माहि॒ वाजा॑न्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२६<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इन्द्रं॒ नरो॑ ने॒मधि॑ता हवन्ते॒ यत्पार्या॑ यु॒नज॑ते॒ धिय॒स्ताः।</p>
<p class="Shloka">शूरो॒ नृषा॑ता॒ शव॑सश्चका॒न आ गोम॑ति व्र॒जे भ॑जा॒ त्वं न॑॥ ७<span class="rvts2">.</span>०२७<span class="rvts2">.</span>०१</p>
<p class="Shloka">य इ॑न्द्र॒ शुष्मो॑ मघवन्ते॒ अस्ति॒ शिक्षा॒ सखि॑भ्यः पुरुहूत॒ नृभ्य॑।</p>
<p class="Shloka">त्वं हि दृ॒ळ्हा म॑घव॒न्विचे॑ता॒ अपा॑ वृधि॒ परि॑वृतं॒ न राध॑॥ ७<span class="rvts2">.</span>०२७<span class="rvts2">.</span>०२</p>
<p class="Shloka">इन्द्रो॒ राजा॒ जग॑तश्चर्षणी॒नामधि॒ क्षमि॒ विषु॑रूपं॒ यदस्ति॑।</p>
<p class="Shloka">ततो॑ ददाति दा॒शुषे॒ वसू॑नि॒ चोद॒द्राध॒ उप॑स्तुतश्चिद॒र्वाक्॥ ७<span class="rvts2">.</span>०२७<span class="rvts2">.</span>०३</p>
<p class="Shloka">नू चि॑न्न॒ इन्द्रो॑ म॒घवा॒ सहू॑ती दा॒नो वाजं॒ नि य॑मते न ऊ॒ती।</p>
<p class="Shloka">अनू॑ना॒ यस्य॒ दक्षि॑णा पी॒पाय॑ वा॒मं नृभ्यो॑ अ॒भिवी॑ता॒ सखि॑भ्यः॥ ७<span class="rvts2">.</span>०२७<span class="rvts2">.</span>०४</p>
<p class="Shloka">नू इ॑न्द्र रा॒ये वरि॑वस्कृधी न॒ आ ते॒ मनो॑ ववृत्याम म॒घाय॑।</p>
<p class="Shloka">गोम॒दश्वा॑व॒द्रथ॑व॒द्व्यन्तो॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२७<span class="rvts2">.</span>०५</p>
<p class="Sub-Heading">सूक्त</p>
<p class="Shloka">ब्रह्मा॑ ण इ॒न्द्रोप॑ याहि वि॒द्वान॒र्वाञ्च॑स्ते॒ हर॑यः सन्तु यु॒क्ताः।</p>
<p class="Shloka">विश्वे॑ चि॒द्धि त्वा॑ वि॒हव॑न्त॒ मर्ता॑ अ॒स्माक॒मिच्छृ॑णुहि विश्वमिन्व॥ ७<span class="rvts2">.</span>०२८<span class="rvts2">.</span>०१</p>
<p class="Shloka">हवं॑ त इन्द्र महि॒मा व्या॑न॒ड्ब्रह्म॒ यत्पासि॑ शवसि॒न्नृषी॑णाम्।</p>
<p class="Shloka">आ यद्वज्रं॑ दधि॒षे हस्त॑ उग्र घो॒रः सन्क्रत्वा॑ जनिष्ठा॒ अषा॑ळ्हः॥ ७<span class="rvts2">.</span>०२८<span class="rvts2">.</span>०२</p>
<p class="Shloka">तव॒ प्रणी॑तीन्द्र॒ जोहु॑वाना॒न्सं यन्नॄन्न रोद॑सी नि॒नेथ॑।</p>
<p class="Shloka">म॒हे क्ष॒त्राय॒ शव॑से॒ हि ज॒ज्ञेऽतू॑तुजिं चि॒त्तूतु॑जिरशिश्नत्॥ ७<span class="rvts2">.</span>०२८<span class="rvts2">.</span>०३</p>
<p class="Shloka">ए॒भिर्न॑ इ॒न्द्राह॑भिर्दशस्य दुर्मि॒त्रासो॒ हि क्षि॒तय॒ पव॑न्ते।</p>
<p class="Shloka">प्रति॒ यच्चष्टे॒ अनृ॑तमने॒ना अव॑ द्वि॒ता वरु॑णो मा॒यी न॑ सात्॥ ७<span class="rvts2">.</span>०२८<span class="rvts2">.</span>०४</p>
<p class="Shloka">वो॒चेमेदिन्द्रं॑ म॒घवा॑नमेनं म॒हो रा॒यो राध॑सो॒ यद्दद॑न्नः।</p>
<p class="Shloka">यो अर्च॑तो॒ ब्रह्म॑कृति॒मवि॑ष्ठो यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अ॒यं सोम॑ इन्द्र॒ तुभ्यं॑ सुन्व॒ आ तु प्र या॑हि हरिव॒स्तदो॑काः।</p>
<p class="Shloka">पिबा॒ त्व१स्य सुषु॑तस्य॒ चारो॒र्ददो॑ म॒घानि॑ मघवन्निया॒नः॥ ७<span class="rvts2">.</span>०२९<span class="rvts2">.</span>०१</p>
<p class="Shloka">ब्रह्म॑न्वीर॒ ब्रह्म॑कृतिं जुषा॒णो॑ऽर्वाची॒नो हरि॑भिर्याहि॒ तूय॑म्।</p>
<p class="Shloka">अ॒स्मिन्नू॒ षु सव॑ने मादय॒स्वोप॒ ब्रह्मा॑णि शृणव इ॒मा न॑॥ ७<span class="rvts2">.</span>०२९<span class="rvts2">.</span>०२</p>
<p class="Shloka">का ते॑ अ॒स्त्यरं॑कृतिः सू॒क्तैः क॒दा नू॒नं ते॑ मघवन्दाशेम।</p>
<p class="Shloka">विश्वा॑ म॒तीरा त॑तने त्वा॒याधा॑ म इन्द्र शृणवो॒ हवे॒मा॥ ७<span class="rvts2">.</span>०२९<span class="rvts2">.</span>०३</p>
<p class="Shloka">उ॒तो घा॒ ते पु॑रु॒ष्या॒३ इदा॑स॒न्येषां॒ पूर्वे॑षा॒मशृ॑णो॒रृषी॑णाम्।</p>
<p class="Shloka">अधा॒हं त्वा॑ मघवञ्जोहवीमि॒ त्वं न॑ इन्द्रासि॒ प्रम॑तिः पि॒तेव॑॥ ७<span class="rvts2">.</span>०२९<span class="rvts2">.</span>०४</p>
<p class="Shloka">वो॒चेमेदिन्द्रं॑ म॒घवा॑नमेनं म॒हो रा॒यो राध॑सो॒ यद्दद॑न्नः।</p>
<p class="Shloka">यो अर्च॑तो॒ ब्रह्म॑कृति॒मवि॑ष्ठो यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०२९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">आ नो॑ देव॒ शव॑सा याहि शुष्मि॒न्भवा॑ वृ॒ध इ॑न्द्र रा॒यो अ॒स्य।</p>
<p class="Shloka">म॒हे नृ॒म्णाय॑ नृपते सुवज्र॒ महि॑ क्ष॒त्राय॒ पौंस्या॑य शूर॥ ७<span class="rvts2">.</span>०३०<span class="rvts2">.</span>०१</p>
<p class="Shloka">हव॑न्त उ त्वा॒ हव्यं॒ विवा॑चि त॒नूषु॒ शूरा॒ सूर्य॑स्य सा॒तौ।</p>
<p class="Shloka">त्वं विश्वे॑षु॒ सेन्यो॒ जने॑षु॒ त्वं वृ॒त्राणि॑ रन्धया सु॒हन्तु॑॥ ७<span class="rvts2">.</span>०३०<span class="rvts2">.</span>०२</p>
<p class="Shloka">अहा॒ यदि॑न्द्र सु॒दिना॑ व्यु॒च्छान्दधो॒ यत्के॒तुमु॑प॒मं स॒मत्सु॑।</p>
<p class="Shloka">न्य१ग्निः सी॑द॒दसु॑रो॒ न होता॑ हुवा॒नो अत्र॑ सु॒भगा॑य दे॒वान्॥ ७<span class="rvts2">.</span>०३०<span class="rvts2">.</span>०३</p>
<p class="Shloka">व॒यं ते त॑ इन्द्र॒ ये च॑ देव॒ स्तव॑न्त शूर॒ दद॑तो म॒घानि॑।</p>
<p class="Shloka">यच्छा॑ सू॒रिभ्य॑ उप॒मं वरू॑थं स्वा॒भुवो॑ जर॒णाम॑श्नवन्त॥ ७<span class="rvts2">.</span>०३०<span class="rvts2">.</span>०४</p>
<p class="Shloka">वो॒चेमेदिन्द्रं॑ म॒घवा॑नमेनं म॒हो रा॒यो राध॑सो॒ यद्दद॑न्नः।</p>
<p class="Shloka">यो अर्च॑तो॒ ब्रह्म॑कृति॒मवि॑ष्ठो यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०३०<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्र व॒ इन्द्रा॑य॒ माद॑नं॒ हर्य॑श्वाय गायत।</p>
<p class="Shloka">सखा॑यः सोम॒पाव्ने॑॥ ७<span class="rvts2">.</span>०३१<span class="rvts2">.</span>०१</p>
<p class="Shloka">शंसेदु॒क्थं सु॒दान॑व उ॒त द्यु॒क्षं यथा॒ नर॑।</p>
<p class="Shloka">च॒कृ॒मा स॒त्यरा॑धसे॥ ७<span class="rvts2">.</span>०३१<span class="rvts2">.</span>०२</p>
<p class="Shloka">त्वं न॑ इन्द्र वाज॒युस्त्वं ग॒व्युः श॑तक्रतो।</p>
<p class="Shloka">त्वं हि॑रण्य॒युर्व॑सो॥ ७<span class="rvts2">.</span>०३१<span class="rvts2">.</span>०३</p>
<p class="Shloka">व॒यमि॑न्द्र त्वा॒यवो॒ऽभि प्र णो॑नुमो वृषन्।</p>
<p class="Shloka">वि॒द्धी त्व१स्य नो॑ वसो॥ ७<span class="rvts2">.</span>०३१<span class="rvts2">.</span>०४</p>
<p class="Shloka">मा नो॑ नि॒दे च॒ वक्त॑वे॒ऽर्यो र॑न्धी॒ररा॑व्णे।</p>
<p class="Shloka">त्वे अपि॒ क्रतु॒र्मम॑॥ ७<span class="rvts2">.</span>०३१<span class="rvts2">.</span>०५</p>
<p class="Shloka">त्वं वर्मा॑सि स॒प्रथ॑ पुरोयो॒धश्च॑ वृत्रहन्।</p>
<p class="Shloka">त्वया॒ प्रति॑ ब्रुवे यु॒जा॥ ७<span class="rvts2">.</span>०३१<span class="rvts2">.</span>०६</p>
<p class="Shloka">म॒हाँ उ॒तासि॒ यस्य॒ तेऽनु॑ स्व॒धाव॑री॒ सह॑।</p>
<p class="Shloka">म॒म्नाते॑ इन्द्र॒ रोद॑सी॥ ७<span class="rvts2">.</span>०३१<span class="rvts2">.</span>०७</p>
<p class="Shloka">तं त्वा॑ म॒रुत्व॑ती॒ परि॒ भुव॒द्वाणी॑ स॒याव॑री।</p>
<p class="Shloka">नक्ष॑माणा स॒ह द्युभि॑॥ ७<span class="rvts2">.</span>०३१<span class="rvts2">.</span>०८</p>
<p class="Shloka">ऊ॒र्ध्वास॒स्त्वान्विन्द॑वो॒ भुव॑न्द॒स्ममुप॒ द्यवि॑।</p>
<p class="Shloka">सं ते॑ नमन्त कृ॒ष्टय॑॥ ७<span class="rvts2">.</span>०३१<span class="rvts2">.</span>०९</p>
<p class="Shloka">प्र वो॑ म॒हे म॑हि॒वृधे॑ भरध्वं॒ प्रचे॑तसे॒ प्र सु॑म॒तिं कृ॑णुध्वम्।</p>
<p class="Shloka">विश॑ पू॒र्वीः प्र च॑रा चर्षणि॒प्राः॥ ७<span class="rvts2">.</span>०३१<span class="rvts2">.</span>१०</p>
<p class="Shloka">उ॒रु॒व्यच॑से म॒हिने॑ सुवृ॒क्तिमिन्द्रा॑य॒ ब्रह्म॑ जनयन्त॒ विप्रा॑।</p>
<p class="Shloka">तस्य॑ व्र॒तानि॒ न मि॑नन्ति॒ धीरा॑॥ ७<span class="rvts2">.</span>०३१<span class="rvts2">.</span>११</p>
<p class="Shloka">इन्द्रं॒ वाणी॒रनु॑त्तमन्युमे॒व स॒त्रा राजा॑नं दधिरे॒ सह॑ध्यै।</p>
<p class="Shloka">हर्य॑श्वाय बर्हया॒ समा॒पीन्॥ ७<span class="rvts2">.</span>०३१<span class="rvts2">.</span>१२</p>
<p class="Sub-Heading">सूक्त</p>
<p class="Shloka">मो षु त्वा॑ वा॒घत॑श्च॒नारे अ॒स्मन्नि री॑रमन्।</p>
<p class="Shloka">आ॒रात्ता॑च्चित्सध॒मादं॑ न॒ आ ग॑ही॒ह वा॒ सन्नुप॑ श्रुधि॥ ७<span class="rvts2">.</span>०३२<span class="rvts2">.</span>०१</p>
<p class="Shloka">इ॒मे हि ते॑ ब्रह्म॒कृत॑ सु॒ते सचा॒ मधौ॒ न मक्ष॒ आस॑ते।</p>
<p class="Shloka">इन्द्रे॒ कामं॑ जरि॒तारो॑ वसू॒यवो॒ रथे॒ न पाद॒मा द॑धुः॥ ७<span class="rvts2">.</span>०३२<span class="rvts2">.</span>०२</p>
<p class="Shloka">रा॒यस्का॑मो॒ वज्र॑हस्तं सु॒दक्षि॑णं पु॒त्रो न पि॒तरं॑ हुवे॥ ७<span class="rvts2">.</span>०३२<span class="rvts2">.</span>०३</p>
<p class="Shloka">इ॒म इन्द्रा॑य सुन्विरे॒ सोमा॑सो॒ दध्या॑शिरः।</p>
<p class="Shloka">ताँ आ मदा॑य वज्रहस्त पी॒तये॒ हरि॑भ्यां या॒ह्योक॒ आ॥ ७<span class="rvts2">.</span>०३२<span class="rvts2">.</span>०४</p>
<p class="Shloka">श्रव॒च्छ्रुत्क॑र्ण ईयते॒ वसू॑नां॒ नू चि॑न्नो मर्धिष॒द्गिर॑।</p>
<p class="Shloka">स॒द्यश्चि॒द्यः स॒हस्रा॑णि श॒ता दद॒न्नकि॒र्दित्स॑न्त॒मा मि॑नत्॥ ७<span class="rvts2">.</span>०३२<span class="rvts2">.</span>०५</p>
<p class="Shloka">स वी॒रो अप्र॑तिष्कुत॒ इन्द्रे॑ण शूशुवे॒ नृभि॑।</p>
<p class="Shloka">यस्ते॑ गभी॒रा सव॑नानि वृत्रहन्सु॒नोत्या च॒ धाव॑ति॥ ७<span class="rvts2">.</span>०३२<span class="rvts2">.</span>०६</p>
<p class="Shloka">भवा॒ वरू॑थं मघवन्म॒घोनां॒ यत्स॒मजा॑सि॒ शर्ध॑तः।</p>
<p class="Shloka">वि त्वाह॑तस्य॒ वेद॑नं भजेम॒ह्या दू॒णाशो॑ भरा॒ गय॑म्॥ ७<span class="rvts2">.</span>०३२<span class="rvts2">.</span>०७</p>
<p class="Shloka">सु॒नोता॑ सोम॒पाव्ने॒ सोम॒मिन्द्रा॑य व॒ज्रिणे॑।</p>
<p class="Shloka">पच॑ता प॒क्तीरव॑से कृणु॒ध्वमित्पृ॒णन्नित्पृ॑ण॒ते मय॑॥ ७<span class="rvts2">.</span>०३२<span class="rvts2">.</span>०८</p>
<p class="Shloka">मा स्रे॑धत सोमिनो॒ दक्ष॑ता म॒हे कृ॑णु॒ध्वं रा॒य आ॒तुजे॑।</p>
<p class="Shloka">त॒रणि॒रिज्ज॑यति॒ क्षेति॒ पुष्य॑ति॒ न दे॒वास॑ कव॒त्नवे॑॥ ७<span class="rvts2">.</span>०३२<span class="rvts2">.</span>०९</p>
<p class="Shloka">नकि॑ सु॒दासो॒ रथं॒ पर्या॑स॒ न री॑रमत्।</p>
<p class="Shloka">इन्द्रो॒ यस्या॑वि॒ता यस्य॑ म॒रुतो॒ गम॒त्स गोम॑ति व्र॒जे॥ ७<span class="rvts2">.</span>०३२<span class="rvts2">.</span>१०</p>
<p class="Shloka">गम॒द्वाजं॑ वा॒जय॑न्निन्द्र॒ मर्त्यो॒ यस्य॒ त्वम॑वि॒ता भुव॑।</p>
<p class="Shloka">अ॒स्माकं॑ बोध्यवि॒ता रथा॑नाम॒स्माकं॑ शूर नृ॒णाम्॥ ७<span class="rvts2">.</span>०३२<span class="rvts2">.</span>११</p>
<p class="Shloka">उदिन्न्व॑स्य रिच्य॒तेंऽशो॒ धनं॒ न जि॒ग्युष॑।</p>
<p class="Shloka">य इन्द्रो॒ हरि॑वा॒न्न द॑भन्ति॒ तं रिपो॒ दक्षं॑ दधाति सो॒मिनि॑॥ ७<span class="rvts2">.</span>०३२<span class="rvts2">.</span>१२</p>
<p class="Shloka">मन्त्र॒मख॑र्वं॒ सुधि॑तं सु॒पेश॑सं॒ दधा॑त य॒ज्ञिये॒ष्वा।</p>
<p class="Shloka">पू॒र्वीश्च॒न प्रसि॑तयस्तरन्ति॒ तं य इन्द्रे॒ कर्म॑णा॒ भुव॑त्॥ ७<span class="rvts2">.</span>०३२<span class="rvts2">.</span>१३</p>
<p class="Shloka">कस्तमि॑न्द्र॒ त्वाव॑सु॒मा मर्त्यो॑ दधर्षति।</p>
<p class="Shloka">श्र॒द्धा इत्ते॑ मघव॒न्पार्ये॑ दि॒वि वा॒जी वाजं॑ सिषासति॥ ७<span class="rvts2">.</span>०३२<span class="rvts2">.</span>१४</p>
<p class="Shloka">म॒घोन॑ स्म वृत्र॒हत्ये॑षु चोदय॒ ये दद॑ति प्रि॒या वसु॑।</p>
<p class="Shloka">तव॒ प्रणी॑ती हर्यश्व सू॒रिभि॒र्विश्वा॑ तरेम दुरि॒ता॥ ७<span class="rvts2">.</span>०३२<span class="rvts2">.</span>१५</p>
<p class="Shloka">तवेदि॑न्द्राव॒मं वसु॒ त्वं पु॑ष्यसि मध्य॒मम्।</p>
<p class="Shloka">स॒त्रा विश्व॑स्य पर॒मस्य॑ राजसि॒ नकि॑ष्ट्वा॒ गोषु॑ वृण्वते॥ ७<span class="rvts2">.</span>०३२<span class="rvts2">.</span>१६</p>
<p class="Shloka">त्वं विश्व॑स्य धन॒दा अ॑सि श्रु॒तो य ईं॒ भव॑न्त्या॒जय॑।</p>
<p class="Shloka">तवा॒यं विश्व॑ पुरुहूत॒ पार्थि॑वोऽव॒स्युर्नाम॑ भिक्षते॥ ७<span class="rvts2">.</span>०३२<span class="rvts2">.</span>१७</p>
<p class="Shloka">यदि॑न्द्र॒ याव॑त॒स्त्वमे॒ताव॑द॒हमीशी॑य।</p>
<p class="Shloka">स्तो॒तार॒मिद्दि॑धिषेय रदावसो॒ न पा॑प॒त्वाय॑ रासीय॥ ७<span class="rvts2">.</span>०३२<span class="rvts2">.</span>१८</p>
<p class="Shloka">शिक्षे॑य॒मिन्म॑हय॒ते दि॒वेदि॑वे रा॒य आ कु॑हचि॒द्विदे॑।</p>
<p class="Shloka">न॒हि त्वद॒न्यन्म॑घवन्न॒ आप्यं॒ वस्यो॒ अस्ति॑ पि॒ता च॒न॥ ७<span class="rvts2">.</span>०३२<span class="rvts2">.</span>१९</p>
<p class="Shloka">त॒रणि॒रित्सि॑षासति॒ वाजं॒ पुरं॑ध्या यु॒जा।</p>
<p class="Shloka">आ व॒ इन्द्रं॑ पुरुहू॒तं न॑मे गि॒रा ने॒मिं तष्टे॑व सु॒द्र्व॑म्॥ ७<span class="rvts2">.</span>०३२<span class="rvts2">.</span>२०</p>
<p class="Shloka">न दु॑ष्टु॒ती मर्त्यो॑ विन्दते॒ वसु॒ न स्रेध॑न्तं र॒यिर्न॑शत्।</p>
<p class="Shloka">सु॒शक्ति॒रिन्म॑घव॒न्तुभ्यं॒ माव॑ते दे॒ष्णं यत्पार्ये॑ दि॒वि॥ ७<span class="rvts2">.</span>०३२<span class="rvts2">.</span>२१</p>
<p class="Shloka">अ॒भि त्वा॑ शूर नोनु॒मोऽदु॑ग्धा इव धे॒नव॑।</p>
<p class="Shloka">ईशा॑नम॒स्य जग॑तः स्व॒र्दृश॒मीशा॑नमिन्द्र त॒स्थुष॑॥ ७<span class="rvts2">.</span>०३२<span class="rvts2">.</span>२२</p>
<p class="Shloka">न त्वावाँ॑ अ॒न्यो दि॒व्यो न पार्थि॑वो॒ न जा॒तो न ज॑निष्यते।</p>
<p class="Shloka">अ॒श्वा॒यन्तो॑ मघवन्निन्द्र वा॒जिनो॑ ग॒व्यन्त॑स्त्वा हवामहे॥ ७<span class="rvts2">.</span>०३२<span class="rvts2">.</span>२३</p>
<p class="Shloka">अ॒भी ष॒तस्तदा भ॒रेन्द्र॒ ज्याय॒ कनी॑यसः।</p>
<p class="Shloka">पु॒रू॒वसु॒र्हि म॑घवन्स॒नादसि॒ भरे॑भरे च॒ हव्य॑॥ ७<span class="rvts2">.</span>०३२<span class="rvts2">.</span>२४</p>
<p class="Shloka">परा॑ णुदस्व मघवन्न॒मित्रा॑न्सु॒वेदा॑ नो॒ वसू॑ कृधि।</p>
<p class="Shloka">अ॒स्माकं॑ बोध्यवि॒ता म॑हाध॒ने भवा॑ वृ॒धः सखी॑नाम्॥ ७<span class="rvts2">.</span>०३२<span class="rvts2">.</span>२५</p>
<p class="Shloka">इन्द्र॒ क्रतुं॑ न॒ आ भ॑र पि॒ता पु॒त्रेभ्यो॒ यथा॑।</p>
<p class="Shloka">शिक्षा॑ णो अ॒स्मिन्पु॑रुहूत॒ याम॑नि जी॒वा ज्योति॑रशीमहि॥ ७<span class="rvts2">.</span>०३२<span class="rvts2">.</span>२६</p>
<p class="Shloka">मा नो॒ अज्ञा॑ता वृ॒जना॑ दुरा॒ध्यो॒३ माशि॑वासो॒ अव॑ क्रमुः।</p>
<p class="Shloka">त्वया॑ व॒यं प्र॒वत॒ शश्व॑तीर॒पोऽति॑ शूर तरामसि॥ ७<span class="rvts2">.</span>०३२<span class="rvts2">.</span>२७</p>
<p class="Sub-Heading">सूक्त</p>
<p class="Shloka">श्वि॒त्यञ्चो॑ मा दक्षिण॒तस्क॑पर्दा धियंजि॒न्वासो॑ अ॒भि हि प्र॑म॒न्दुः।</p>
<p class="Shloka">उ॒त्तिष्ठ॑न्वोचे॒ परि॑ ब॒र्हिषो॒ नॄन्न मे॑ दू॒रादवि॑तवे॒ वसि॑ष्ठाः॥ ७<span class="rvts2">.</span>०३३<span class="rvts2">.</span>०१</p>
<p class="Shloka">दू॒रादिन्द्र॑मनय॒न्ना सु॒तेन॑ ति॒रो वै॑श॒न्तमति॒ पान्त॑मु॒ग्रम्।</p>
<p class="Shloka">पाश॑द्युम्नस्य वाय॒तस्य॒ सोमा॑त्सु॒तादिन्द्रो॑ऽवृणीता॒ वसि॑ष्ठान्॥ ७<span class="rvts2">.</span>०३३<span class="rvts2">.</span>०२</p>
<p class="Shloka">ए॒वेन्नु कं॒ सिन्धु॑मेभिस्ततारे॒वेन्नु कं॑ भे॒दमे॑भिर्जघान।</p>
<p class="Shloka">ए॒वेन्नु कं॑ दाशरा॒ज्ञे सु॒दासं॒ प्राव॒दिन्द्रो॒ ब्रह्म॑णा वो वसिष्ठाः॥ ७<span class="rvts2">.</span>०३३<span class="rvts2">.</span>०३</p>
<p class="Shloka">जुष्टी॑ नरो॒ ब्रह्म॑णा वः पितॄ॒णामक्ष॑मव्ययं॒ न किला॑ रिषाथ।</p>
<p class="Shloka">यच्छक्व॑रीषु बृह॒ता रवे॒णेन्द्रे॒ शुष्म॒मद॑धाता वसिष्ठाः॥ ७<span class="rvts2">.</span>०३३<span class="rvts2">.</span>०४</p>
<p class="Shloka">उद्द्यामि॒वेत्तृ॒ष्णजो॑ नाथि॒तासोऽदी॑धयुर्दाशरा॒ज्ञे वृ॒तास॑।</p>
<p class="Shloka">वसि॑ष्ठस्य स्तुव॒त इन्द्रो॑ अश्रोदु॒रुं तृत्सु॑भ्यो अकृणोदु लो॒कम्॥ ७<span class="rvts2">.</span>०३३<span class="rvts2">.</span>०५</p>
<p class="Shloka">द॒ण्डा इ॒वेद्गो॒अज॑नास आस॒न्परि॑च्छिन्ना भर॒ता अ॑र्भ॒कास॑।</p>
<p class="Shloka">अभ॑वच्च पुरए॒ता वसि॑ष्ठ॒ आदित्तृत्सू॑नां॒ विशो॑ अप्रथन्त॥ ७<span class="rvts2">.</span>०३३<span class="rvts2">.</span>०६</p>
<p class="Shloka">त्रय॑ कृण्वन्ति॒ भुव॑नेषु॒ रेत॑स्ति॒स्रः प्र॒जा आर्या॒ ज्योति॑रग्राः।</p>
<p class="Shloka">त्रयो॑ घ॒र्मास॑ उ॒षसं॑ सचन्ते॒ सर्वाँ॒ इत्ताँ अनु॑ विदु॒र्वसि॑ष्ठाः॥ ७<span class="rvts2">.</span>०३३<span class="rvts2">.</span>०७</p>
<p class="Shloka">सूर्य॑स्येव व॒क्षथो॒ ज्योति॑रेषां समु॒द्रस्ये॑व महि॒मा ग॑भी॒रः।</p>
<p class="Shloka">वात॑स्येव प्रज॒वो नान्येन॒ स्तोमो॑ वसिष्ठा॒ अन्वे॑तवे वः॥ ७<span class="rvts2">.</span>०३३<span class="rvts2">.</span>०८</p>
<p class="Shloka">त इन्नि॒ण्यं हृद॑यस्य प्रके॒तैः स॒हस्र॑वल्शम॒भि सं च॑रन्ति।</p>
<p class="Shloka">य॒मेन॑ त॒तं प॑रि॒धिं वय॑न्तोऽप्स॒रस॒ उप॑ सेदु॒र्वसि॑ष्ठाः॥ ७<span class="rvts2">.</span>०३३<span class="rvts2">.</span>०९</p>
<p class="Shloka">वि॒द्युतो॒ ज्योति॒ परि॑ सं॒जिहा॑नं मि॒त्रावरु॑णा॒ यदप॑श्यतां त्वा।</p>
<p class="Shloka">तत्ते॒ जन्मो॒तैकं॑ वसिष्ठा॒गस्त्यो॒ यत्त्वा॑ वि॒श आ॑ज॒भार॑॥ ७<span class="rvts2">.</span>०३३<span class="rvts2">.</span>१०</p>
<p class="Shloka">उ॒तासि॑ मैत्रावरु॒णो व॑सिष्ठो॒र्वश्या॑ ब्रह्म॒न्मन॒सोऽधि॑ जा॒तः।</p>
<p class="Shloka">द्र॒प्सं स्क॒न्नं ब्रह्म॑णा॒ दैव्ये॑न॒ विश्वे॑ दे॒वाः पुष्क॑रे त्वाददन्त॥ ७<span class="rvts2">.</span>०३३<span class="rvts2">.</span>११</p>
<p class="Shloka">स प्र॑के॒त उ॒भय॑स्य प्रवि॒द्वान्स॒हस्र॑दान उ॒त वा॒ सदा॑नः।</p>
<p class="Shloka">य॒मेन॑ त॒तं प॑रि॒धिं व॑यि॒ष्यन्न॑प्स॒रस॒ परि॑ जज्ञे॒ वसि॑ष्ठः॥ ७<span class="rvts2">.</span>०३३<span class="rvts2">.</span>१२</p>
<p class="Shloka">स॒त्रे ह॑ जा॒तावि॑षि॒ता नमो॑भिः कु॒म्भे रेत॑ सिषिचतुः समा॒नम्।</p>
<p class="Shloka">ततो॑ ह॒ मान॒ उदि॑याय॒ मध्या॒त्ततो॑ जा॒तमृषि॑माहु॒र्वसि॑ष्ठम्॥ ७<span class="rvts2">.</span>०३३<span class="rvts2">.</span>१३</p>
<p class="Shloka">उ॒क्थ॒भृतं॑ साम॒भृतं॑ बिभर्ति॒ ग्रावा॑णं॒ बिभ्र॒त्प्र व॑दा॒त्यग्रे॑।</p>
<p class="Shloka">उपै॑नमाध्वं सुमन॒स्यमा॑ना॒ आ वो॑ गच्छाति प्रतृदो॒ वसि॑ष्ठः॥ ७<span class="rvts2">.</span>०३३<span class="rvts2">.</span>१४</p>
<p class="Sub-Heading">सूक्त</p>
<p class="Shloka">प्र शु॒क्रैतु॑ दे॒वी म॑नी॒षा अ॒स्मत्सुत॑ष्टो॒ रथो॒ न वा॒जी॥ ७<span class="rvts2">.</span>०३४<span class="rvts2">.</span>०१</p>
<p class="Shloka">वि॒दुः पृ॑थि॒व्या दि॒वो ज॒नित्रं॑ शृ॒ण्वन्त्यापो॒ अध॒ क्षर॑न्तीः॥ ७<span class="rvts2">.</span>०३४<span class="rvts2">.</span>०२</p>
<p class="Shloka">आप॑श्चिदस्मै॒ पिन्व॑न्त पृ॒थ्वीर्वृ॒त्रेषु॒ शूरा॒ मंस॑न्त उ॒ग्राः॥ ७<span class="rvts2">.</span>०३४<span class="rvts2">.</span>०३</p>
<p class="Shloka">आ धू॒र्ष्व॑स्मै॒ दधा॒ताश्वा॒निन्द्रो॒ न व॒ज्री हिर॑ण्यबाहुः॥ ७<span class="rvts2">.</span>०३४<span class="rvts2">.</span>०४</p>
<p class="Shloka">अ॒भि प्र स्था॒ताहे॑व य॒ज्ञं याते॑व॒ पत्म॒न्त्मना॑ हिनोत॥ ७<span class="rvts2">.</span>०३४<span class="rvts2">.</span>०५</p>
<p class="Shloka">त्मना॑ स॒मत्सु॑ हि॒नोत॑ य॒ज्ञं दधा॑त के॒तुं जना॑य वी॒रम्॥ ७<span class="rvts2">.</span>०३४<span class="rvts2">.</span>०६</p>
<p class="Shloka">उद॑स्य॒ शुष्मा॑द्भा॒नुर्नार्त॒ बिभ॑र्ति भा॒रं पृ॑थि॒वी न भूम॑॥ ७<span class="rvts2">.</span>०३४<span class="rvts2">.</span>०७</p>
<p class="Shloka">ह्वया॑मि दे॒वाँ अया॑तुरग्ने॒ साध॑न्नृ॒तेन॒ धियं॑ दधामि॥ ७<span class="rvts2">.</span>०३४<span class="rvts2">.</span>०८</p>
<p class="Shloka">अ॒भि वो॑ दे॒वीं धियं॑ दधिध्वं॒ प्र वो॑ देव॒त्रा वाचं॑ कृणुध्वम्॥ ७<span class="rvts2">.</span>०३४<span class="rvts2">.</span>०९</p>
<p class="Shloka">आ च॑ष्ट आसां॒ पाथो॑ न॒दीनां॒ वरु॑ण उ॒ग्रः स॒हस्र॑चक्षाः॥ ७<span class="rvts2">.</span>०३४<span class="rvts2">.</span>१०</p>
<p class="Shloka">राजा॑ रा॒ष्ट्रानां॒ पेशो॑ न॒दीना॒मनु॑त्तमस्मै क्ष॒त्रं वि॒श्वायु॑॥ ७<span class="rvts2">.</span>०३४<span class="rvts2">.</span>११</p>
<p class="Shloka">अवि॑ष्टो अ॒स्मान्विश्वा॑सु वि॒क्ष्वद्युं॑ कृणोत॒ शंसं॑ निनि॒त्सोः॥ ७<span class="rvts2">.</span>०३४<span class="rvts2">.</span>१२</p>
<p class="Shloka">व्ये॑तु दि॒द्युद्द्वि॒षामशे॑वा यु॒योत॒ विष्व॒ग्रप॑स्त॒नूना॑म्॥ ७<span class="rvts2">.</span>०३४<span class="rvts2">.</span>१३</p>
<p class="Shloka">अवी॑न्नो अ॒ग्निर्ह॒व्यान्नमो॑भि॒ प्रेष्ठो॑ अस्मा अधायि॒ स्तोम॑॥ ७<span class="rvts2">.</span>०३४<span class="rvts2">.</span>१४</p>
<p class="Shloka">स॒जूर्दे॒वेभि॑र॒पां नपा॑तं॒ सखा॑यं कृध्वं शि॒वो नो॑ अस्तु॥ ७<span class="rvts2">.</span>०३४<span class="rvts2">.</span>१५</p>
<p class="Shloka">अ॒ब्जामु॒क्थैरहिं॑ गृणीषे बु॒ध्ने न॒दीनां॒ रज॑स्सु॒ षीद॑न्॥ ७<span class="rvts2">.</span>०३४<span class="rvts2">.</span>१६</p>
<p class="Shloka">मा नोऽहि॑र्बु॒ध्न्यो॑ रि॒षे धा॒न्मा य॒ज्ञो अ॑स्य स्रिधदृता॒योः॥ ७<span class="rvts2">.</span>०३४<span class="rvts2">.</span>१७</p>
<p class="Shloka">उ॒त न॑ ए॒षु नृषु॒ श्रवो॑ धु॒ प्र रा॒ये य॑न्तु॒ शर्ध॑न्तो अ॒र्यः॥ ७<span class="rvts2">.</span>०३४<span class="rvts2">.</span>१८</p>
<p class="Shloka">तप॑न्ति॒ शत्रुं॒ स्व१र्ण भूमा॑ म॒हासे॑नासो॒ अमे॑भिरेषाम्॥ ७<span class="rvts2">.</span>०३४<span class="rvts2">.</span>१९</p>
<p class="Shloka">आ यन्न॒ पत्नी॒र्गम॒न्त्यच्छा॒ त्वष्टा॑ सुपा॒णिर्दधा॑तु वी॒रान्॥ ७<span class="rvts2">.</span>०३४<span class="rvts2">.</span>२०</p>
<p class="Shloka">प्रति॑ न॒ स्तोमं॒ त्वष्टा॑ जुषेत॒ स्याद॒स्मे अ॒रम॑तिर्वसू॒युः॥ ७<span class="rvts2">.</span>०३४<span class="rvts2">.</span>२१</p>
<p class="Shloka">ता नो॑ रासन्राति॒षाचो॒ वसू॒न्या रोद॑सी वरुणा॒नी शृ॑णोतु।</p>
<p class="Shloka">वरू॑त्रीभिः सुशर॒णो नो॑ अस्तु॒ त्वष्टा॑ सु॒दत्रो॒ वि द॑धातु॒ राय॑॥ ७<span class="rvts2">.</span>०३४<span class="rvts2">.</span>२२</p>
<p class="Shloka">तन्नो॒ राय॒ पर्व॑ता॒स्तन्न॒ आप॒स्तद्रा॑ति॒षाच॒ ओष॑धीरु॒त द्यौः।</p>
<p class="Shloka">वन॒स्पति॑भिः पृथि॒वी स॒जोषा॑ उ॒भे रोद॑सी॒ परि॑ पासतो नः॥ ७<span class="rvts2">.</span>०३४<span class="rvts2">.</span>२३</p>
<p class="Shloka">अनु॒ तदु॒र्वी रोद॑सी जिहाता॒मनु॑ द्यु॒क्षो वरु॑ण॒ इन्द्र॑सखा।</p>
<p class="Shloka">अनु॒ विश्वे॑ म॒रुतो॒ ये स॒हासो॑ रा॒यः स्या॑म ध॒रुणं॑ धि॒यध्यै॑॥ ७<span class="rvts2">.</span>०३४<span class="rvts2">.</span>२४</p>
<p class="Shloka">तन्न॒ इन्द्रो॒ वरु॑णो मि॒त्रो अ॒ग्निराप॒ ओष॑धीर्व॒निनो॑ जुषन्त।</p>
<p class="Shloka">शर्म॑न्स्याम म॒रुता॑मु॒पस्थे॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०३४<span class="rvts2">.</span>२५</p>
<p class="Sub-Heading">सूक्त</p>
<p class="Shloka">शं न॑ इन्द्रा॒ग्नी भ॑वता॒मवो॑भि॒ शं न॒ इन्द्रा॒वरु॑णा रा॒तह॑व्या।</p>
<p class="Shloka">शमिन्द्रा॒सोमा॑ सुवि॒ताय॒ शं योः शं न॒ इन्द्रा॑पू॒षणा॒ वाज॑सातौ॥ ७<span class="rvts2">.</span>०३५<span class="rvts2">.</span>०१</p>
<p class="Shloka">शं नो॒ भग॒ शमु॑ न॒ शंसो॑ अस्तु॒ शं न॒ पुरं॑धि॒ शमु॑ सन्तु॒ राय॑।</p>
<p class="Shloka">शं न॑ स॒त्यस्य॑ सु॒यम॑स्य॒ शंस॒ शं नो॑ अर्य॒मा पु॑रुजा॒तो अ॑स्तु॥ ७<span class="rvts2">.</span>०३५<span class="rvts2">.</span>०२</p>
<p class="Shloka">शं नो॑ धा॒ता शमु॑ ध॒र्ता नो॑ अस्तु॒ शं न॑ उरू॒ची भ॑वतु स्व॒धाभि॑।</p>
<p class="Shloka">शं रोद॑सी बृह॒ती शं नो॒ अद्रि॒ शं नो॑ दे॒वानां॑ सु॒हवा॑नि सन्तु॥ ७<span class="rvts2">.</span>०३५<span class="rvts2">.</span>०३</p>
<p class="Shloka">शं नो॑ अ॒ग्निर्ज्योति॑रनीको अस्तु॒ शं नो॑ मि॒त्रावरु॑णाव॒श्विना॒ शम्।</p>
<p class="Shloka">शं न॑ सु॒कृतां॑ सुकृ॒तानि॑ सन्तु॒ शं न॑ इषि॒रो अ॒भि वा॑तु॒ वात॑॥ ७<span class="rvts2">.</span>०३५<span class="rvts2">.</span>०४</p>
<p class="Shloka">शं नो॒ द्यावा॑पृथि॒वी पू॒र्वहू॑तौ॒ शम॒न्तरि॑क्षं दृ॒शये॑ नो अस्तु।</p>
<p class="Shloka">शं न॒ ओष॑धीर्व॒निनो॑ भवन्तु॒ शं नो॒ रज॑स॒स्पति॑रस्तु जि॒ष्णुः॥ ७<span class="rvts2">.</span>०३५<span class="rvts2">.</span>०५</p>
<p class="Shloka">शं न॒ इन्द्रो॒ वसु॑भिर्दे॒वो अ॑स्तु॒ शमा॑दि॒त्येभि॒र्वरु॑णः सु॒शंस॑।</p>
<p class="Shloka">शं नो॑ रु॒द्रो रु॒द्रेभि॒र्जला॑ष॒ शं न॒स्त्वष्टा॒ ग्नाभि॑रि॒ह शृ॑णोतु॥ ७<span class="rvts2">.</span>०३५<span class="rvts2">.</span>०६</p>
<p class="Shloka">शं न॒ सोमो॑ भवतु॒ ब्रह्म॒ शं न॒ शं नो॒ ग्रावा॑ण॒ शमु॑ सन्तु य॒ज्ञाः।</p>
<p class="Shloka">शं न॒ स्वरू॑णां मि॒तयो॑ भवन्तु॒ शं न॑ प्र॒स्व१ः शम्व॑स्तु॒ वेदि॑॥ ७<span class="rvts2">.</span>०३५<span class="rvts2">.</span>०७</p>
<p class="Shloka">शं न॒ सूर्य॑ उरु॒चक्षा॒ उदे॑तु॒ शं न॒श्चत॑स्रः प्र॒दिशो॑ भवन्तु।</p>
<p class="Shloka">शं न॒ पर्व॑ता ध्रु॒वयो॑ भवन्तु॒ शं न॒ सिन्ध॑व॒ शमु॑ स॒न्त्वाप॑॥ ७<span class="rvts2">.</span>०३५<span class="rvts2">.</span>०८</p>
<p class="Shloka">शं नो॒ अदि॑तिर्भवतु व्र॒तेभि॒ शं नो॑ भवन्तु म॒रुत॑ स्व॒र्काः।</p>
<p class="Shloka">शं नो॒ विष्णु॒ शमु॑ पू॒षा नो॑ अस्तु॒ शं नो॑ भ॒वित्रं॒ शम्व॑स्तु वा॒युः॥ ७<span class="rvts2">.</span>०३५<span class="rvts2">.</span>०९</p>
<p class="Shloka">शं नो॑ दे॒वः स॑वि॒ता त्राय॑माण॒ शं नो॑ भवन्तू॒षसो॑ विभा॒तीः।</p>
<p class="Shloka">शं न॑ प॒र्जन्यो॑ भवतु प्र॒जाभ्य॒ शं न॒ क्षेत्र॑स्य॒ पति॑रस्तु श॒म्भुः॥ ७<span class="rvts2">.</span>०३५<span class="rvts2">.</span>१०</p>
<p class="Shloka">शं नो॑ दे॒वा वि॒श्वदे॑वा भवन्तु॒ शं सर॑स्वती स॒ह धी॒भिर॑स्तु।</p>
<p class="Shloka">शम॑भि॒षाच॒ शमु॑ राति॒षाच॒ शं नो॑ दि॒व्याः पार्थि॑वा॒ शं नो॒ अप्या॑॥ ७<span class="rvts2">.</span>०३५<span class="rvts2">.</span>११</p>
<p class="Shloka">शं न॑ स॒त्यस्य॒ पत॑यो भवन्तु॒ शं नो॒ अर्व॑न्त॒ शमु॑ सन्तु॒ गाव॑।</p>
<p class="Shloka">शं न॑ ऋ॒भव॑ सु॒कृत॑ सु॒हस्ता॒ शं नो॑ भवन्तु पि॒तरो॒ हवे॑षु॥ ७<span class="rvts2">.</span>०३५<span class="rvts2">.</span>१२</p>
<p class="Shloka">शं नो॑ अ॒ज एक॑पाद्दे॒वो अ॑स्तु॒ शं नोऽहि॑र्बु॒ध्न्य१ः शं स॑मु॒द्रः।</p>
<p class="Shloka">शं नो॑ अ॒पां नपा॑त्पे॒रुर॑स्तु॒ शं न॒ पृश्नि॑र्भवतु दे॒वगो॑पा॥ ७<span class="rvts2">.</span>०३५<span class="rvts2">.</span>१३</p>
<p class="Shloka">आ॒दि॒त्या रु॒द्रा वस॑वो जुषन्ते॒दं ब्रह्म॑ क्रि॒यमा॑णं॒ नवी॑यः।</p>
<p class="Shloka">शृ॒ण्वन्तु॑ नो दि॒व्याः पार्थि॑वासो॒ गोजा॑ता उ॒त ये य॒ज्ञिया॑सः॥ ७<span class="rvts2">.</span>०३५<span class="rvts2">.</span>१४</p>
<p class="Shloka">ये दे॒वानां॑ य॒ज्ञिया॑ य॒ज्ञिया॑नां॒ मनो॒र्यज॑त्रा अ॒मृता॑ ऋत॒ज्ञाः।</p>
<p class="Shloka">ते नो॑ रासन्तामुरुगा॒यम॒द्य यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०३५<span class="rvts2">.</span>१५</p>
<p class="Sub-Heading">सूक्त</p>
<p class="Shloka">प्र ब्रह्मै॑तु॒ सद॑नादृ॒तस्य॒ वि र॒श्मिभि॑ ससृजे॒ सूर्यो॒ गाः।</p>
<p class="Shloka">वि सानु॑ना पृथि॒वी स॑स्र उ॒र्वी पृ॒थु प्रती॑क॒मध्येधे॑ अ॒ग्निः॥ ७<span class="rvts2">.</span>०३६<span class="rvts2">.</span>०१</p>
<p class="Shloka">इ॒मां वां॑ मित्रावरुणा सुवृ॒क्तिमिषं॒ न कृ॑ण्वे असुरा॒ नवी॑यः।</p>
<p class="Shloka">इ॒नो वा॑म॒न्यः प॑द॒वीरद॑ब्धो॒ जनं॑ च मि॒त्रो य॑तति ब्रुवा॒णः॥ ७<span class="rvts2">.</span>०३६<span class="rvts2">.</span>०२</p>
<p class="Shloka">आ वात॑स्य॒ ध्रज॑तो रन्त इ॒त्या अपी॑पयन्त धे॒नवो॒ न सूदा॑।</p>
<p class="Shloka">म॒हो दि॒वः सद॑ने॒ जाय॑मा॒नोऽचि॑क्रदद्वृष॒भः सस्मि॒न्नूध॑न्॥ ७<span class="rvts2">.</span>०३६<span class="rvts2">.</span>०३</p>
<p class="Shloka">गि॒रा य ए॒ता यु॒नज॒द्धरी॑ त॒ इन्द्र॑ प्रि॒या सु॒रथा॑ शूर धा॒यू।</p>
<p class="Shloka">प्र यो म॒न्युं रिरि॑क्षतो मि॒नात्या सु॒क्रतु॑मर्य॒मणं॑ ववृत्याम्॥ ७<span class="rvts2">.</span>०३६<span class="rvts2">.</span>०४</p>
<p class="Shloka">यज॑न्ते अस्य स॒ख्यं वय॑श्च नम॒स्विन॒ स्व ऋ॒तस्य॒ धाम॑न्।</p>
<p class="Shloka">वि पृक्षो॑ बाबधे॒ नृभि॒ स्तवा॑न इ॒दं नमो॑ रु॒द्राय॒ प्रेष्ठ॑म्॥ ७<span class="rvts2">.</span>०३६<span class="rvts2">.</span>०५</p>
<p class="Shloka">आ यत्सा॒कं य॒शसो॑ वावशा॒नाः सर॑स्वती स॒प्तथी॒ सिन्धु॑माता।</p>
<p class="Shloka">याः सु॒ष्वय॑न्त सु॒दुघा॑ सुधा॒रा अ॒भि स्वेन॒ पय॑सा॒ पीप्या॑नाः॥ ७<span class="rvts2">.</span>०३६<span class="rvts2">.</span>०६</p>
<p class="Shloka">उ॒त त्ये नो॑ म॒रुतो॑ मन्दसा॒ना धियं॑ तो॒कं च॑ वा॒जिनो॑ऽवन्तु।</p>
<p class="Shloka">मा न॒ परि॑ ख्य॒दक्ष॑रा॒ चर॒न्त्यवी॑वृध॒न्युज्यं॒ ते र॒यिं न॑॥ ७<span class="rvts2">.</span>०३६<span class="rvts2">.</span>०७</p>
<p class="Shloka">प्र वो॑ म॒हीम॒रम॑तिं कृणुध्वं॒ प्र पू॒षणं॑ विद॒थ्यं१ न वी॒रम्।</p>
<p class="Shloka">भगं॑ धि॒यो॑ऽवि॒तारं॑ नो अ॒स्याः सा॒तौ वाजं॑ राति॒षाचं॒ पुरं॑धिम्॥ ७<span class="rvts2">.</span>०३६<span class="rvts2">.</span>०८</p>
<p class="Shloka">अच्छा॒यं वो॑ मरुत॒ श्लोक॑ ए॒त्वच्छा॒ विष्णुं॑ निषिक्त॒पामवो॑भिः।</p>
<p class="Shloka">उ॒त प्र॒जायै॑ गृण॒ते वयो॑ धुर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०३६<span class="rvts2">.</span>०९</p>
<p class="Sub-Heading">सूक्त</p>
<p class="Shloka">आ वो॒ वाहि॑ष्ठो वहतु स्त॒वध्यै॒ रथो॑ वाजा ऋभुक्षणो॒ अमृ॑क्तः।</p>
<p class="Shloka">अ॒भि त्रि॑पृ॒ष्ठैः सव॑नेषु॒ सोमै॒र्मदे॑ सुशिप्रा म॒हभि॑ पृणध्वम्॥ ७<span class="rvts2">.</span>०३७<span class="rvts2">.</span>०१</p>
<p class="Shloka">यू॒यं ह॒ रत्नं॑ म॒घव॑त्सु धत्थ स्व॒र्दृश॑ ऋभुक्षणो॒ अमृ॑क्तम्।</p>
<p class="Shloka">सं य॒ज्ञेषु॑ स्वधावन्तः पिबध्वं॒ वि नो॒ राधां॑सि म॒तिभि॑र्दयध्वम्॥ ७<span class="rvts2">.</span>०३७<span class="rvts2">.</span>०२</p>
<p class="Shloka">उ॒वोचि॑थ॒ हि म॑घवन्दे॒ष्णं म॒हो अर्भ॑स्य॒ वसु॑नो विभा॒गे।</p>
<p class="Shloka">उ॒भा ते॑ पू॒र्णा वसु॑ना॒ गभ॑स्ती॒ न सू॒नृता॒ नि य॑मते वस॒व्या॑॥ ७<span class="rvts2">.</span>०३७<span class="rvts2">.</span>०३</p>
<p class="Shloka">त्वमि॑न्द्र॒ स्वय॑शा ऋभु॒क्षा वाजो॒ न सा॒धुरस्त॑मे॒ष्यृक्वा॑।</p>
<p class="Shloka">व॒यं नु ते॑ दा॒श्वांस॑ स्याम॒ ब्रह्म॑ कृ॒ण्वन्तो॑ हरिवो॒ वसि॑ष्ठाः॥ ७<span class="rvts2">.</span>०३७<span class="rvts2">.</span>०४</p>
<p class="Shloka">सनि॑तासि प्र॒वतो॑ दा॒शुषे॑ चि॒द्याभि॒र्विवे॑षो हर्यश्व धी॒भिः।</p>
<p class="Shloka">व॒व॒न्मा नु ते॒ युज्या॑भिरू॒ती क॒दा न॑ इन्द्र रा॒य आ द॑शस्येः॥ ७<span class="rvts2">.</span>०३७<span class="rvts2">.</span>०५</p>
<p class="Shloka">वा॒सय॑सीव वे॒धस॒स्त्वं न॑ क॒दा न॑ इन्द्र॒ वच॑सो बुबोधः।</p>
<p class="Shloka">अस्तं॑ ता॒त्या धि॒या र॒यिं सु॒वीरं॑ पृ॒क्षो नो॒ अर्वा॒ न्यु॑हीत वा॒जी॥ ७<span class="rvts2">.</span>०३७<span class="rvts2">.</span>०६</p>
<p class="Shloka">अ॒भि यं दे॒वी निरृ॑तिश्चि॒दीशे॒ नक्ष॑न्त॒ इन्द्रं॑ श॒रद॑ सु॒पृक्ष॑।</p>
<p class="Shloka">उप॑ त्रिब॒न्धुर्ज॒रद॑ष्टिमे॒त्यस्व॑वेशं॒ यं कृ॒णव॑न्त॒ मर्ता॑॥ ७<span class="rvts2">.</span>०३७<span class="rvts2">.</span>०७</p>
<p class="Shloka">आ नो॒ राधां॑सि सवितः स्त॒वध्या॒ आ रायो॑ यन्तु॒ पर्व॑तस्य रा॒तौ।</p>
<p class="Shloka">सदा॑ नो दि॒व्यः पा॒युः सि॑षक्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०३७<span class="rvts2">.</span>०८</p>
<p class="Sub-Heading">सूक्त</p>
<p class="Shloka">उदु॒ ष्य दे॒वः स॑वि॒ता य॑याम हिर॒ण्ययी॑म॒मतिं॒ यामशि॑श्रेत्।</p>
<p class="Shloka">नू॒नं भगो॒ हव्यो॒ मानु॑षेभि॒र्वि यो रत्ना॑ पुरू॒वसु॒र्दधा॑ति॥ ७<span class="rvts2">.</span>०३८<span class="rvts2">.</span>०१</p>
<p class="Shloka">उदु॑ तिष्ठ सवितः श्रु॒ध्य१स्य हिर॑ण्यपाणे॒ प्रभृ॑तावृ॒तस्य॑।</p>
<p class="Shloka">व्यु१र्वीं पृ॒थ्वीम॒मतिं॑ सृजा॒न आ नृभ्यो॑ मर्त॒भोज॑नं सुवा॒नः॥ ७<span class="rvts2">.</span>०३८<span class="rvts2">.</span>०२</p>
<p class="Shloka">अपि॑ ष्टु॒तः स॑वि॒ता दे॒वो अ॑स्तु॒ यमा चि॒द्विश्वे॒ वस॑वो गृ॒णन्ति॑।</p>
<p class="Shloka">स न॒ स्तोमा॑न्नम॒स्य१श्चनो॑ धा॒द्विश्वे॑भिः पातु पा॒युभि॒र्नि सू॒रीन्॥ ७<span class="rvts2">.</span>०३८<span class="rvts2">.</span>०३</p>
<p class="Shloka">अ॒भि यं दे॒व्यदि॑तिर्गृ॒णाति॑ स॒वं दे॒वस्य॑ सवि॒तुर्जु॑षा॒णा।</p>
<p class="Shloka">अ॒भि स॒म्राजो॒ वरु॑णो गृणन्त्य॒भि मि॒त्रासो॑ अर्य॒मा स॒जोषा॑॥ ७<span class="rvts2">.</span>०३८<span class="rvts2">.</span>०४</p>
<p class="Shloka">अ॒भि ये मि॒थो व॒नुष॒ सप॑न्ते रा॒तिं दि॒वो रा॑ति॒षाच॑ पृथि॒व्याः।</p>
<p class="Shloka">अहि॑र्बु॒ध्न्य॑ उ॒त न॑ शृणोतु॒ वरू॒त्र्येक॑धेनुभि॒र्नि पा॑तु॥ ७<span class="rvts2">.</span>०३८<span class="rvts2">.</span>०५</p>
<p class="Shloka">अनु॒ तन्नो॒ जास्पति॑र्मंसीष्ट॒ रत्नं॑ दे॒वस्य॑ सवि॒तुरि॑या॒नः।</p>
<p class="Shloka">भग॑मु॒ग्रोऽव॑से॒ जोह॑वीति॒ भग॒मनु॑ग्रो॒ अध॑ याति॒ रत्न॑म्॥ ७<span class="rvts2">.</span>०३८<span class="rvts2">.</span>०६</p>
<p class="Shloka">शं नो॑ भवन्तु वा॒जिनो॒ हवे॑षु दे॒वता॑ता मि॒तद्र॑वः स्व॒र्काः।</p>
<p class="Shloka">ज॒म्भय॒न्तोऽहिं॒ वृकं॒ रक्षां॑सि॒ सने॑म्य॒स्मद्यु॑यव॒न्नमी॑वाः॥ ७<span class="rvts2">.</span>०३८<span class="rvts2">.</span>०७</p>
<p class="Shloka">वाजे॑वाजेऽवत वाजिनो नो॒ धने॑षु विप्रा अमृता ऋतज्ञाः।</p>
<p class="Shloka">अ॒स्य मध्व॑ पिबत मा॒दय॑ध्वं तृ॒प्ता या॑त प॒थिभि॑र्देव॒यानै॑॥ ७<span class="rvts2">.</span>०३८<span class="rvts2">.</span>०८</p>
<p class="Sub-Heading">सूक्त</p>
<p class="Shloka">ऊ॒र्ध्वो अ॒ग्निः सु॑म॒तिं वस्वो॑ अश्रेत्प्रती॒ची जू॒र्णिर्दे॒वता॑तिमेति।</p>
<p class="Shloka">भे॒जाते॒ अद्री॑ र॒थ्ये॑व॒ पन्था॑मृ॒तं होता॑ न इषि॒तो य॑जाति॥ ७<span class="rvts2">.</span>०३९<span class="rvts2">.</span>०१</p>
<p class="Shloka">प्र वा॑वृजे सुप्र॒या ब॒र्हिरे॑षा॒मा वि॒श्पती॑व॒ बीरि॑ट इयाते।</p>
<p class="Shloka">वि॒शाम॒क्तोरु॒षस॑ पू॒र्वहू॑तौ वा॒युः पू॒षा स्व॒स्तये॑ नि॒युत्वा॑न्॥ ७<span class="rvts2">.</span>०३९<span class="rvts2">.</span>०२</p>
<p class="Shloka">ज्म॒या अत्र॒ वस॑वो रन्त दे॒वा उ॒राव॒न्तरि॑क्षे मर्जयन्त शु॒भ्राः।</p>
<p class="Shloka">अ॒र्वाक्प॒थ उ॑रुज्रयः कृणुध्वं॒ श्रोता॑ दू॒तस्य॑ ज॒ग्मुषो॑ नो अ॒स्य॥ ७<span class="rvts2">.</span>०३९<span class="rvts2">.</span>०३</p>
<p class="Shloka">ते हि य॒ज्ञेषु॑ य॒ज्ञिया॑स॒ ऊमा॑ स॒धस्थं॒ विश्वे॑ अ॒भि सन्ति॑ दे॒वाः।</p>
<p class="Shloka">ताँ अ॑ध्व॒र उ॑श॒तो य॑क्ष्यग्ने श्रु॒ष्टी भगं॒ नास॑त्या॒ पुरं॑धिम्॥ ७<span class="rvts2">.</span>०३९<span class="rvts2">.</span>०४</p>
<p class="Shloka">आग्ने॒ गिरो॑ दि॒व आ पृ॑थि॒व्या मि॒त्रं व॑ह॒ वरु॑ण॒मिन्द्र॑म॒ग्निम्।</p>
<p class="Shloka">आर्य॒मण॒मदि॑तिं॒ विष्णु॑मेषां॒ सर॑स्वती म॒रुतो॑ मादयन्ताम्॥ ७<span class="rvts2">.</span>०३९<span class="rvts2">.</span>०५</p>
<p class="Shloka">र॒रे ह॒व्यं म॒तिभि॑र्य॒ज्ञिया॑नां॒ नक्ष॒त्कामं॒ मर्त्या॑ना॒मसि॑न्वन्।</p>
<p class="Shloka">धाता॑ र॒यिम॑विद॒स्यं स॑दा॒सां स॑क्षी॒महि॒ युज्ये॑भि॒र्नु दे॒वैः॥ ७<span class="rvts2">.</span>०३९<span class="rvts2">.</span>०६</p>
<p class="Shloka">नू रोद॑सी अ॒भिष्टु॑ते॒ वसि॑ष्ठैरृ॒तावा॑नो॒ वरु॑णो मि॒त्रो अ॒ग्निः।</p>
<p class="Shloka">यच्छ॑न्तु च॒न्द्रा उ॑प॒मं नो॑ अ॒र्कं यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०३९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">ओ श्रु॒ष्टिर्वि॑द॒थ्या॒३ समे॑तु॒ प्रति॒ स्तोमं॑ दधीमहि तु॒राणा॑म्।</p>
<p class="Shloka">यद॒द्य दे॒वः स॑वि॒ता सु॒वाति॒ स्यामा॑स्य र॒त्निनो॑ विभा॒गे॥ ७<span class="rvts2">.</span>०४०<span class="rvts2">.</span>०१</p>
<p class="Shloka">मि॒त्रस्तन्नो॒ वरु॑णो॒ रोद॑सी च॒ द्युभ॑क्त॒मिन्द्रो॑ अर्य॒मा द॑दातु।</p>
<p class="Shloka">दिदे॑ष्टु दे॒व्यदि॑ती॒ रेक्णो॑ वा॒युश्च॒ यन्नि॑यु॒वैते॒ भग॑श्च॥ ७<span class="rvts2">.</span>०४०<span class="rvts2">.</span>०२</p>
<p class="Shloka">सेदु॒ग्रो अ॑स्तु मरुत॒ स शु॒ष्मी यं मर्त्यं॑ पृषदश्वा॒ अवा॑थ।</p>
<p class="Shloka">उ॒तेम॒ग्निः सर॑स्वती जु॒नन्ति॒ न तस्य॑ रा॒यः प॑र्ये॒तास्ति॑॥ ७<span class="rvts2">.</span>०४०<span class="rvts2">.</span>०३</p>
<p class="Shloka">अ॒यं हि ने॒ता वरु॑ण ऋ॒तस्य॑ मि॒त्रो राजा॑नो अर्य॒मापो॒ धुः।</p>
<p class="Shloka">सु॒हवा॑ दे॒व्यदि॑तिरन॒र्वा ते नो॒ अंहो॒ अति॑ पर्ष॒न्नरि॑ष्टान्॥ ७<span class="rvts2">.</span>०४०<span class="rvts2">.</span>०४</p>
<p class="Shloka">अ॒स्य दे॒वस्य॑ मी॒ळ्हुषो॑ व॒या विष्णो॑रे॒षस्य॑ प्रभृ॒थे ह॒विर्भि॑।</p>
<p class="Shloka">वि॒दे हि रु॒द्रो रु॒द्रियं॑ महि॒त्वं या॑सि॒ष्टं व॒र्तिर॑श्विना॒विरा॑वत्॥ ७<span class="rvts2">.</span>०४०<span class="rvts2">.</span>०५</p>
<p class="Shloka">मात्र॑ पूषन्नाघृण इरस्यो॒ वरू॑त्री॒ यद्रा॑ति॒षाच॑श्च॒ रास॑न्।</p>
<p class="Shloka">म॒यो॒भुवो॑ नो॒ अर्व॑न्तो॒ नि पा॑न्तु वृ॒ष्टिं परि॑ज्मा॒ वातो॑ ददातु॥ ७<span class="rvts2">.</span>०४०<span class="rvts2">.</span>०६</p>
<p class="Shloka">नू रोद॑सी अ॒भिष्टु॑ते॒ वसि॑ष्ठैरृ॒तावा॑नो॒ वरु॑णो मि॒त्रो अ॒ग्निः।</p>
<p class="Shloka">यच्छ॑न्तु च॒न्द्रा उ॑प॒मं नो॑ अ॒र्कं यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४०<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प्रा॒तर॒ग्निं प्रा॒तरिन्द्रं॑ हवामहे प्रा॒तर्मि॒त्रावरु॑णा प्रा॒तर॒श्विना॑।</p>
<p class="Shloka">प्रा॒तर्भगं॑ पू॒षणं॒ ब्रह्म॑ण॒स्पतिं॑ प्रा॒तः सोम॑मु॒त रु॒द्रं हु॑वेम॥ ७<span class="rvts2">.</span>०४१<span class="rvts2">.</span>०१</p>
<p class="Shloka">प्रा॒त॒र्जितं॒ भग॑मु॒ग्रं हु॑वेम व॒यं पु॒त्रमदि॑ते॒र्यो वि॑ध॒र्ता।</p>
<p class="Shloka">आ॒ध्रश्चि॒द्यं मन्य॑मानस्तु॒रश्चि॒द्राजा॑ चि॒द्यं भगं॑ भ॒क्षीत्याह॑॥ ७<span class="rvts2">.</span>०४१<span class="rvts2">.</span>०२</p>
<p class="Shloka">भग॒ प्रणे॑त॒र्भग॒ सत्य॑राधो॒ भगे॒मां धिय॒मुद॑वा॒ दद॑न्नः।</p>
<p class="Shloka">भग॒ प्र णो॑ जनय॒ गोभि॒रश्वै॒र्भग॒ प्र नृभि॑र्नृ॒वन्त॑ स्याम॥ ७<span class="rvts2">.</span>०४१<span class="rvts2">.</span>०३</p>
<p class="Shloka">उ॒तेदानीं॒ भग॑वन्तः स्यामो॒त प्र॑पि॒त्व उ॒त मध्ये॒ अह्ना॑म्।</p>
<p class="Shloka">उ॒तोदि॑ता मघव॒न्सूर्य॑स्य व॒यं दे॒वानां॑ सुम॒तौ स्या॑म॥ ७<span class="rvts2">.</span>०४१<span class="rvts2">.</span>०४</p>
<p class="Shloka">भग॑ ए॒व भग॑वाँ अस्तु देवा॒स्तेन॑ व॒यं भग॑वन्तः स्याम।</p>
<p class="Shloka">तं त्वा॑ भग॒ सर्व॒ इज्जो॑हवीति॒ स नो॑ भग पुरए॒ता भ॑वे॒ह॥ ७<span class="rvts2">.</span>०४१<span class="rvts2">.</span>०५</p>
<p class="Shloka">सम॑ध्व॒रायो॒षसो॑ नमन्त दधि॒क्रावे॑व॒ शुच॑ये प॒दाय॑।</p>
<p class="Shloka">अ॒र्वा॒ची॒नं व॑सु॒विदं॒ भगं॑ नो॒ रथ॑मि॒वाश्वा॑ वा॒जिन॒ आ व॑हन्तु॥ ७<span class="rvts2">.</span>०४१<span class="rvts2">.</span>०६</p>
<p class="Shloka">अश्वा॑वती॒र्गोम॑तीर्न उ॒षासो॑ वी॒रव॑ती॒ सद॑मुच्छन्तु भ॒द्राः।</p>
<p class="Shloka">घृ॒तं दुहा॑ना वि॒श्वत॒ प्रपी॑ता यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४१<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प्र ब्र॒ह्माणो॒ अङ्गि॑रसो नक्षन्त॒ प्र क्र॑न्द॒नुर्न॑भ॒न्य॑स्य वेतु।</p>
<p class="Shloka">प्र धे॒नव॑ उद॒प्रुतो॑ नवन्त यु॒ज्याता॒मद्री॑ अध्व॒रस्य॒ पेश॑॥ ७<span class="rvts2">.</span>०४२<span class="rvts2">.</span>०१</p>
<p class="Shloka">सु॒गस्ते॑ अग्ने॒ सन॑वित्तो॒ अध्वा॑ यु॒क्ष्वा सु॒ते ह॒रितो॑ रो॒हित॑श्च।</p>
<p class="Shloka">ये वा॒ सद्म॑न्नरु॒षा वी॑र॒वाहो॑ हु॒वे दे॒वानां॒ जनि॑मानि स॒त्तः॥ ७<span class="rvts2">.</span>०४२<span class="rvts2">.</span>०२</p>
<p class="Shloka">समु॑ वो य॒ज्ञं म॑हय॒न्नमो॑भि॒ प्र होता॑ म॒न्द्रो रि॑रिच उपा॒के।</p>
<p class="Shloka">यज॑स्व॒ सु पु॑र्वणीक दे॒वाना य॒ज्ञिया॑म॒रम॑तिं ववृत्याः॥ ७<span class="rvts2">.</span>०४२<span class="rvts2">.</span>०३</p>
<p class="Shloka">य॒दा वी॒रस्य॑ रे॒वतो॑ दुरो॒णे स्यो॑न॒शीरति॑थिरा॒चिके॑तत्।</p>
<p class="Shloka">सुप्री॑तो अ॒ग्निः सुधि॑तो॒ दम॒ आ स वि॒शे दा॑ति॒ वार्य॒मिय॑त्यै॥ ७<span class="rvts2">.</span>०४२<span class="rvts2">.</span>०४</p>
<p class="Shloka">इ॒मं नो॑ अग्ने अध्व॒रं जु॑षस्व म॒रुत्स्विन्द्रे॑ य॒शसं॑ कृधी नः।</p>
<p class="Shloka">आ नक्ता॑ ब॒र्हिः स॑दतामु॒षासो॒शन्ता॑ मि॒त्रावरु॑णा यजे॒ह॥ ७<span class="rvts2">.</span>०४२<span class="rvts2">.</span>०५</p>
<p class="Shloka">ए॒वाग्निं स॑ह॒स्यं१ वसि॑ष्ठो रा॒यस्का॑मो वि॒श्वप्स्न्य॑स्य स्तौत्।</p>
<p class="Shloka">इषं॑ र॒यिं प॑प्रथ॒द्वाज॑म॒स्मे यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्र वो॑ य॒ज्ञेषु॑ देव॒यन्तो॑ अर्च॒न्द्यावा॒ नमो॑भिः पृथि॒वी इ॒षध्यै॑।</p>
<p class="Shloka">येषां॒ ब्रह्मा॒ण्यस॑मानि॒ विप्रा॒ विष्व॑ग्वि॒यन्ति॑ व॒निनो॒ न शाखा॑॥ ७<span class="rvts2">.</span>०४३<span class="rvts2">.</span>०१</p>
<p class="Shloka">प्र य॒ज्ञ ए॑तु॒ हेत्वो॒ न सप्ति॒रुद्य॑च्छध्वं॒ सम॑नसो घृ॒ताची॑।</p>
<p class="Shloka">स्तृ॒णी॒त ब॒र्हिर॑ध्व॒राय॑ सा॒धूर्ध्वा शो॒चींषि॑ देव॒यून्य॑स्थुः॥ ७<span class="rvts2">.</span>०४३<span class="rvts2">.</span>०२</p>
<p class="Shloka">आ पु॒त्रासो॒ न मा॒तरं॒ विभृ॑त्रा॒ सानौ॑ दे॒वासो॑ ब॒र्हिष॑ सदन्तु।</p>
<p class="Shloka">आ वि॒श्वाची॑ विद॒थ्या॑मन॒क्त्वग्ने॒ मा नो॑ दे॒वता॑ता॒ मृध॑स्कः॥ ७<span class="rvts2">.</span>०४३<span class="rvts2">.</span>०३</p>
<p class="Shloka">ते सी॑षपन्त॒ जोष॒मा यज॑त्रा ऋ॒तस्य॒ धारा॑ सु॒दुघा॒ दुहा॑नाः।</p>
<p class="Shloka">ज्येष्ठं॑ वो अ॒द्य मह॒ आ वसू॑ना॒मा ग॑न्तन॒ सम॑नसो॒ यति॒ ष्ठ॥ ७<span class="rvts2">.</span>०४३<span class="rvts2">.</span>०४</p>
<p class="Shloka">ए॒वा नो॑ अग्ने वि॒क्ष्वा द॑शस्य॒ त्वया॑ व॒यं स॑हसाव॒न्नास्क्रा॑।</p>
<p class="Shloka">रा॒या यु॒जा स॑ध॒मादो॒ अरि॑ष्टा यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४३<span class="rvts2">.</span>०५</p>
<p class="Sub-Heading">सूक्त</p>
<p class="Shloka">द॒धि॒क्रां व॑ प्रथ॒मम॒श्विनो॒षस॑म॒ग्निं समि॑द्धं॒ भग॑मू॒तये॑ हुवे।</p>
<p class="Shloka">इन्द्रं॒ विष्णुं॑ पू॒षणं॒ ब्रह्म॑ण॒स्पति॑मादि॒त्यान्द्यावा॑पृथि॒वी अ॒पः स्व॑॥ ७<span class="rvts2">.</span>०४४<span class="rvts2">.</span>०१</p>
<p class="Shloka">द॒धि॒क्रामु॒ नम॑सा बो॒धय॑न्त उ॒दीरा॑णा य॒ज्ञमु॑पप्र॒यन्त॑।</p>
<p class="Shloka">इळां॑ दे॒वीं ब॒र्हिषि॑ सा॒दय॑न्तो॒ऽश्विना॒ विप्रा॑ सु॒हवा॑ हुवेम॥ ७<span class="rvts2">.</span>०४४<span class="rvts2">.</span>०२</p>
<p class="Shloka">द॒धि॒क्रावा॑णं बुबुधा॒नो अ॒ग्निमुप॑ ब्रुव उ॒षसं॒ सूर्यं॒ गाम्।</p>
<p class="Shloka">ब्र॒ध्नं माँ॑श्च॒तोर्वरु॑णस्य ब॒भ्रुं ते विश्वा॒स्मद्दु॑रि॒ता या॑वयन्तु॥ ७<span class="rvts2">.</span>०४४<span class="rvts2">.</span>०३</p>
<p class="Shloka">द॒धि॒क्रावा॑ प्रथ॒मो वा॒ज्यर्वाग्रे॒ रथा॑नां भवति प्रजा॒नन्।</p>
<p class="Shloka">सं॒वि॒दा॒न उ॒षसा॒ सूर्ये॑णादि॒त्येभि॒र्वसु॑भि॒रङ्गि॑रोभिः॥ ७<span class="rvts2">.</span>०४४<span class="rvts2">.</span>०४</p>
<p class="Shloka">आ नो॑ दधि॒क्राः प॒थ्या॑मनक्त्वृ॒तस्य॒ पन्था॒मन्वे॑त॒वा उ॑।</p>
<p class="Shloka">शृ॒णोतु॑ नो॒ दैव्यं॒ शर्धो॑ अ॒ग्निः शृ॒ण्वन्तु॒ विश्वे॑ महि॒षा अमू॑राः॥ ७<span class="rvts2">.</span>०४४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">आ दे॒वो या॑तु सवि॒ता सु॒रत्नो॑ऽन्तरिक्ष॒प्रा वह॑मानो॒ अश्वै॑।</p>
<p class="Shloka">हस्ते॒ दधा॑नो॒ नर्या॑ पु॒रूणि॑ निवे॒शय॑ञ्च प्रसु॒वञ्च॒ भूम॑॥ ७<span class="rvts2">.</span>०४५<span class="rvts2">.</span>०१</p>
<p class="Shloka">उद॑स्य बा॒हू शि॑थि॒रा बृ॒हन्ता॑ हिर॒ण्यया॑ दि॒वो अन्ताँ॑ अनष्टाम्।</p>
<p class="Shloka">नू॒नं सो अ॑स्य महि॒मा प॑निष्ट॒ सूर॑श्चिदस्मा॒ अनु॑ दादप॒स्याम्॥ ७<span class="rvts2">.</span>०४५<span class="rvts2">.</span>०२</p>
<p class="Shloka">स घा॑ नो दे॒वः स॑वि॒ता स॒हावा सा॑विष॒द्वसु॑पति॒र्वसू॑नि।</p>
<p class="Shloka">वि॒श्रय॑माणो अ॒मति॑मुरू॒चीं म॑र्त॒भोज॑न॒मध॑ रासते नः॥ ७<span class="rvts2">.</span>०४५<span class="rvts2">.</span>०३</p>
<p class="Shloka">इ॒मा गिर॑ सवि॒तारं॑ सुजि॒ह्वं पू॒र्णग॑भस्तिमीळते सुपा॒णिम्।</p>
<p class="Shloka">चि॒त्रं वयो॑ बृ॒हद॒स्मे द॑धातु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४५<span class="rvts2">.</span>०४</p>
<p class="Sub-Heading">सूक्त</p>
<p class="Shloka">इ॒मा रु॒द्राय॑ स्थि॒रध॑न्वने॒ गिर॑ क्षि॒प्रेष॑वे दे॒वाय॑ स्व॒धाव्ने॑।</p>
<p class="Shloka">अषा॑ळ्हाय॒ सह॑मानाय वे॒धसे॑ ति॒ग्मायु॑धाय भरता शृ॒णोतु॑ नः॥ ७<span class="rvts2">.</span>०४६<span class="rvts2">.</span>०१</p>
<p class="Shloka">स हि क्षये॑ण॒ क्षम्य॑स्य॒ जन्म॑न॒ साम्रा॑ज्येन दि॒व्यस्य॒ चेत॑ति।</p>
<p class="Shloka">अव॒न्नव॑न्ती॒रुप॑ नो॒ दुर॑श्चरानमी॒वो रु॑द्र॒ जासु॑ नो भव॥ ७<span class="rvts2">.</span>०४६<span class="rvts2">.</span>०२</p>
<p class="Shloka">या ते॑ दि॒द्युदव॑सृष्टा दि॒वस्परि॑ क्ष्म॒या चर॑ति॒ परि॒ सा वृ॑णक्तु नः।</p>
<p class="Shloka">स॒हस्रं॑ ते स्वपिवात भेष॒जा मा न॑स्तो॒केषु॒ तन॑येषु रीरिषः॥ ७<span class="rvts2">.</span>०४६<span class="rvts2">.</span>०३</p>
<p class="Shloka">मा नो॑ वधी रुद्र॒ मा परा॑ दा॒ मा ते॑ भूम॒ प्रसि॑तौ हीळि॒तस्य॑।</p>
<p class="Shloka">आ नो॑ भज ब॒र्हिषि॑ जीवशं॒से यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४६<span class="rvts2">.</span>०४</p>
<p class="Sub-Heading">सूक्त</p>
<p class="Shloka">आपो॒ यं व॑ प्रथ॒मं दे॑व॒यन्त॑ इन्द्र॒पान॑मू॒र्मिमकृ॑ण्वते॒ळः।</p>
<p class="Shloka">तं वो॑ व॒यं शुचि॑मरि॒प्रम॒द्य घृ॑त॒प्रुषं॒ मधु॑मन्तं वनेम॥ ७<span class="rvts2">.</span>०४७<span class="rvts2">.</span>०१</p>
<p class="Shloka">तमू॒र्मिमा॑पो॒ मधु॑मत्तमं वो॒ऽपां नपा॑दवत्वाशु॒हेमा॑।</p>
<p class="Shloka">यस्मि॒न्निन्द्रो॒ वसु॑भिर्मा॒दया॑ते॒ तम॑श्याम देव॒यन्तो॑ वो अ॒द्य॥ ७<span class="rvts2">.</span>०४७<span class="rvts2">.</span>०२</p>
<p class="Shloka">श॒तप॑वित्राः स्व॒धया॒ मद॑न्तीर्दे॒वीर्दे॒वाना॒मपि॑ यन्ति॒ पाथ॑।</p>
<p class="Shloka">ता इन्द्र॑स्य॒ न मि॑नन्ति व्र॒तानि॒ सिन्धु॑भ्यो ह॒व्यं घृ॒तव॑ज्जुहोत॥ ७<span class="rvts2">.</span>०४७<span class="rvts2">.</span>०३</p>
<p class="Shloka">याः सूर्यो॑ र॒श्मिभि॑रात॒तान॒ याभ्य॒ इन्द्रो॒ अर॑दद्गा॒तुमू॒र्मिम्।</p>
<p class="Shloka">ते सि॑न्धवो॒ वरि॑वो धातना नो यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४७<span class="rvts2">.</span>०४</p>
<p class="Sub-Heading">सूक्त</p>
<p class="Shloka">ऋभु॑क्षणो वाजा मा॒दय॑ध्वम॒स्मे न॑रो मघवानः सु॒तस्य॑।</p>
<p class="Shloka">आ वो॒ऽर्वाच॒ क्रत॑वो॒ न या॒तां विभ्वो॒ रथं॒ नर्यं॑ वर्तयन्तु॥ ७<span class="rvts2">.</span>०४८<span class="rvts2">.</span>०१</p>
<p class="Shloka">ऋ॒भुरृ॒भुभि॑र॒भि व॑ स्याम॒ विभ्वो॑ वि॒भुभि॒ शव॑सा॒ शवां॑सि।</p>
<p class="Shloka">वाजो॑ अ॒स्माँ अ॑वतु॒ वाज॑साता॒विन्द्रे॑ण यु॒जा त॑रुषेम वृ॒त्रम्॥ ७<span class="rvts2">.</span>०४८<span class="rvts2">.</span>०२</p>
<p class="Shloka">ते चि॒द्धि पू॒र्वीर॒भि सन्ति॑ शा॒सा विश्वाँ॑ अ॒र्य उ॑प॒रता॑ति वन्वन्।</p>
<p class="Shloka">इन्द्रो॒ विभ्वाँ॑ ऋभु॒क्षा वाजो॑ अ॒र्यः शत्रो॑र्मिथ॒त्या कृ॑णव॒न्वि नृ॒म्णम्॥ ७<span class="rvts2">.</span>०४८<span class="rvts2">.</span>०३</p>
<p class="Shloka">नू दे॑वासो॒ वरि॑वः कर्तना नो भू॒त नो॒ विश्वेऽव॑से स॒जोषा॑।</p>
<p class="Shloka">सम॒स्मे इषं॒ वस॑वो ददीरन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०४८<span class="rvts2">.</span>०४</p>
<p class="Sub-Heading">सूक्त</p>
<p class="Shloka">स॒मु॒द्रज्ये॑ष्ठाः सलि॒लस्य॒ मध्या॑त्पुना॒ना य॒न्त्यनि॑विशमानाः।</p>
<p class="Shloka">इन्द्रो॒ या व॒ज्री वृ॑ष॒भो र॒राद॒ ता आपो॑ दे॒वीरि॒ह माम॑वन्तु॥ ७<span class="rvts2">.</span>०४९<span class="rvts2">.</span>०१</p>
<p class="Shloka">या आपो॑ दि॒व्या उ॒त वा॒ स्रव॑न्ति ख॒नित्रि॑मा उ॒त वा॒ याः स्व॑यं॒जाः।</p>
<p class="Shloka">स॒मु॒द्रार्था॒ याः शुच॑यः पाव॒कास्ता आपो॑ दे॒वीरि॒ह माम॑वन्तु॥ ७<span class="rvts2">.</span>०४९<span class="rvts2">.</span>०२</p>
<p class="Shloka">यासां॒ राजा॒ वरु॑णो॒ याति॒ मध्ये॑ सत्यानृ॒ते अ॑व॒पश्य॒ञ्जना॑नाम्।</p>
<p class="Shloka">म॒धु॒श्चुत॒ शुच॑यो॒ याः पा॑व॒कास्ता आपो॑ दे॒वीरि॒ह माम॑वन्तु॥ ७<span class="rvts2">.</span>०४९<span class="rvts2">.</span>०३</p>
<p class="Shloka">यासु॒ राजा॒ वरु॑णो॒ यासु॒ सोमो॒ विश्वे॑ दे॒वा यासूर्जं॒ मद॑न्ति।</p>
<p class="Shloka">वै॒श्वा॒न॒रो यास्व॒ग्निः प्रवि॑ष्ट॒स्ता आपो॑ दे॒वीरि॒ह माम॑वन्तु॥ ७<span class="rvts2">.</span>०४९<span class="rvts2">.</span>०४</p>
<p class="Sub-Heading">सूक्त</p>
<p class="Shloka">आ मां मि॑त्रावरुणे॒ह र॑क्षतं कुला॒यय॑द्वि॒श्वय॒न्मा न॒ आ ग॑न्।</p>
<p class="Shloka">अ॒ज॒का॒वं दु॒र्दृशी॑कं ति॒रो द॑धे॒ मा मां पद्ये॑न॒ रप॑सा विद॒त्त्सरु॑॥ ७<span class="rvts2">.</span>०५०<span class="rvts2">.</span>०१</p>
<p class="Shloka">यद्वि॒जाम॒न्परु॑षि॒ वन्द॑नं॒ भुव॑दष्ठी॒वन्तौ॒ परि॑ कु॒ल्फौ च॒ देह॑त्।</p>
<p class="Shloka">अ॒ग्निष्टच्छोच॒न्नप॑ बाधतामि॒तो मा मां पद्ये॑न॒ रप॑सा विद॒त्त्सरु॑॥ ७<span class="rvts2">.</span>०५०<span class="rvts2">.</span>०२</p>
<p class="Shloka">यच्छ॑ल्म॒लौ भव॑ति॒ यन्न॒दीषु॒ यदोष॑धीभ्य॒ परि॒ जाय॑ते वि॒षम्।</p>
<p class="Shloka">विश्वे॑ दे॒वा निरि॒तस्तत्सु॑वन्तु॒ मा मां पद्ये॑न॒ रप॑सा विद॒त्त्सरु॑॥ ७<span class="rvts2">.</span>०५०<span class="rvts2">.</span>०३</p>
<p class="Shloka">याः प्र॒वतो॑ नि॒वत॑ उ॒द्वत॑ उद॒न्वती॑रनुद॒काश्च॒ याः।</p>
<p class="Shloka">ता अ॒स्मभ्यं॒ पय॑सा॒ पिन्व॑मानाः शि॒वा दे॒वीर॑शिप॒दा भ॑वन्तु॒ सर्वा॑ न॒द्यो॑ अशिमि॒दा भ॑वन्तु॥ ७<span class="rvts2">.</span>०५०<span class="rvts2">.</span>०४</p>
<p class="Sub-Heading">सूक्त</p>
<p class="Shloka">आ॒दि॒त्याना॒मव॑सा॒ नूत॑नेन सक्षी॒महि॒ शर्म॑णा॒ शंत॑मेन।</p>
<p class="Shloka">अ॒ना॒गा॒स्त्वे अ॑दिति॒त्वे तु॒रास॑ इ॒मं य॒ज्ञं द॑धतु॒ श्रोष॑माणाः॥ ७<span class="rvts2">.</span>०५१<span class="rvts2">.</span>०१</p>
<p class="Shloka">आ॒दि॒त्यासो॒ अदि॑तिर्मादयन्तां मि॒त्रो अ॑र्य॒मा वरु॑णो॒ रजि॑ष्ठाः।</p>
<p class="Shloka">अ॒स्माकं॑ सन्तु॒ भुव॑नस्य गो॒पाः पिब॑न्तु॒ सोम॒मव॑से नो अ॒द्य॥ ७<span class="rvts2">.</span>०५१<span class="rvts2">.</span>०२</p>
<p class="Shloka">आ॒दि॒त्या विश्वे॑ म॒रुत॑श्च॒ विश्वे॑ दे॒वाश्च॒ विश्व॑ ऋ॒भव॑श्च॒ विश्वे॑।</p>
<p class="Shloka">इन्द्रो॑ अ॒ग्निर॒श्विना॑ तुष्टुवा॒ना यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०५१<span class="rvts2">.</span>०३</p>
<p class="Sub-Heading">सूक्त</p>
<p class="Shloka">आ॒दि॒त्यासो॒ अदि॑तयः स्याम॒ पूर्दे॑व॒त्रा व॑सवो मर्त्य॒त्रा।</p>
<p class="Shloka">सने॑म मित्रावरुणा॒ सन॑न्तो॒ भवे॑म द्यावापृथिवी॒ भव॑न्तः॥ ७<span class="rvts2">.</span>०५२<span class="rvts2">.</span>०१</p>
<p class="Shloka">मि॒त्रस्तन्नो॒ वरु॑णो मामहन्त॒ शर्म॑ तो॒काय॒ तन॑याय गो॒पाः।</p>
<p class="Shloka">मा वो॑ भुजेमा॒न्यजा॑त॒मेनो॒ मा तत्क॑र्म वसवो॒ यच्चय॑ध्वे॥ ७<span class="rvts2">.</span>०५२<span class="rvts2">.</span>०२</p>
<p class="Shloka">तु॒र॒ण्यवोऽङ्गि॑रसो नक्षन्त॒ रत्नं॑ दे॒वस्य॑ सवि॒तुरि॑या॒नाः।</p>
<p class="Shloka">पि॒ता च॒ तन्नो॑ म॒हान्यज॑त्रो॒ विश्वे॑ दे॒वाः सम॑नसो जुषन्त॥ ७<span class="rvts2">.</span>०५२<span class="rvts2">.</span>०३</p>
<p class="Sub-Heading">सूक्त</p>
<p class="Shloka">प्र द्यावा॑ य॒ज्ञैः पृ॑थि॒वी नमो॑भिः स॒बाध॑ ईळे बृह॒ती यज॑त्रे।</p>
<p class="Shloka">ते चि॒द्धि पूर्वे॑ क॒वयो॑ गृ॒णन्त॑ पु॒रो म॒ही द॑धि॒रे दे॒वपु॑त्रे॥ ७<span class="rvts2">.</span>०५३<span class="rvts2">.</span>०१</p>
<p class="Shloka">प्र पू॑र्व॒जे पि॒तरा॒ नव्य॑सीभिर्गी॒र्भिः कृ॑णुध्वं॒ सद॑ने ऋ॒तस्य॑।</p>
<p class="Shloka">आ नो॑ द्यावापृथिवी॒ दैव्ये॑न॒ जने॑न यातं॒ महि॑ वां॒ वरू॑थम्॥ ७<span class="rvts2">.</span>०५३<span class="rvts2">.</span>०२</p>
<p class="Shloka">उ॒तो हि वां॑ रत्न॒धेया॑नि॒ सन्ति॑ पु॒रूणि॑ द्यावापृथिवी सु॒दासे॑।</p>
<p class="Shloka">अ॒स्मे ध॑त्तं॒ यदस॒दस्कृ॑धोयु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०५३<span class="rvts2">.</span>०३</p>
<p class="Sub-Heading">सूक्त</p>
<p class="Shloka">वास्तो॑ष्पते॒ प्रति॑ जानीह्य॒स्मान्स्वा॑वे॒शो अ॑नमी॒वो भ॑वा नः।</p>
<p class="Shloka">यत्त्वेम॑हे॒ प्रति॒ तन्नो॑ जुषस्व॒ शं नो॑ भव द्वि॒पदे॒ शं चतु॑ष्पदे॥ ७<span class="rvts2">.</span>०५४<span class="rvts2">.</span>०१</p>
<p class="Shloka">वास्तो॑ष्पते प्र॒तर॑णो न एधि गय॒स्फानो॒ गोभि॒रश्वे॑भिरिन्दो।</p>
<p class="Shloka">अ॒जरा॑सस्ते स॒ख्ये स्या॑म पि॒तेव॑ पु॒त्रान्प्रति॑ नो जुषस्व॥ ७<span class="rvts2">.</span>०५४<span class="rvts2">.</span>०२</p>
<p class="Shloka">वास्तो॑ष्पते श॒ग्मया॑ सं॒सदा॑ ते सक्षी॒महि॑ र॒ण्वया॑ गातु॒मत्या॑।</p>
<p class="Shloka">पा॒हि क्षेम॑ उ॒त योगे॒ वरं॑ नो यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०५४<span class="rvts2">.</span>०३</p>
<p class="Sub-Heading">सूक्त</p>
<p class="Shloka">अ॒मी॒व॒हा वा॑स्तोष्पते॒ विश्वा॑ रू॒पाण्या॑वि॒शन्।</p>
<p class="Shloka">सखा॑ सु॒शेव॑ एधि नः॥ ७<span class="rvts2">.</span>०५५<span class="rvts2">.</span>०१</p>
<p class="Shloka">यद॑र्जुन सारमेय द॒तः पि॑शङ्ग॒ यच्छ॑से।</p>
<p class="Shloka">वी॑व भ्राजन्त ऋ॒ष्टय॒ उप॒ स्रक्वे॑षु॒ बप्स॑तो॒ नि षु स्व॑प॥ ७<span class="rvts2">.</span>०५५<span class="rvts2">.</span>०२</p>
<p class="Shloka">स्ते॒नं रा॑य सारमेय॒ तस्क॑रं वा पुनःसर।</p>
<p class="Shloka">स्तो॒तॄनिन्द्र॑स्य रायसि॒ किम॒स्मान्दु॑च्छुनायसे॒ नि षु स्व॑प॥ ७<span class="rvts2">.</span>०५५<span class="rvts2">.</span>०३</p>
<p class="Shloka">त्वं सू॑क॒रस्य॑ दर्दृहि॒ तव॑ दर्दर्तु सूक॒रः।</p>
<p class="Shloka">स्तो॒तॄनिन्द्र॑स्य रायसि॒ किम॒स्मान्दु॑च्छुनायसे॒ नि षु स्व॑प॥ ७<span class="rvts2">.</span>०५५<span class="rvts2">.</span>०४</p>
<p class="Shloka">सस्तु॑ मा॒ता सस्तु॑ पि॒ता सस्तु॒ श्वा सस्तु॑ वि॒श्पति॑।</p>
<p class="Shloka">स॒सन्तु॒ सर्वे॑ ज्ञा॒तय॒ सस्त्व॒यम॒भितो॒ जन॑॥ ७<span class="rvts2">.</span>०५५<span class="rvts2">.</span>०५</p>
<p class="Shloka">य आस्ते॒ यश्च॒ चर॑ति॒ यश्च॒ पश्य॑ति नो॒ जन॑।</p>
<p class="Shloka">तेषां॒ सं ह॑न्मो अ॒क्षाणि॒ यथे॒दं ह॒र्म्यं तथा॑॥ ७<span class="rvts2">.</span>०५५<span class="rvts2">.</span>०६</p>
<p class="Shloka">स॒हस्र॑शृङ्गो वृष॒भो यः स॑मु॒द्रादु॒दाच॑रत्।</p>
<p class="Shloka">तेना॑ सह॒स्ये॑ना व॒यं नि जना॑न्स्वापयामसि॥ ७<span class="rvts2">.</span>०५५<span class="rvts2">.</span>०७</p>
<p class="Shloka">प्रो॒ष्ठे॒श॒या व॑ह्येश॒या नारी॒र्यास्त॑ल्प॒शीव॑रीः।</p>
<p class="Shloka">स्त्रियो॒ याः पुण्य॑गन्धा॒स्ताः सर्वा॑ स्वापयामसि॥ ७<span class="rvts2">.</span>०५५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">क ईं॒ व्य॑क्ता॒ नर॒ सनी॑ळा रु॒द्रस्य॒ मर्या॒ अध॒ स्वश्वा॑॥ ७<span class="rvts2">.</span>०५६<span class="rvts2">.</span>०१</p>
<p class="Shloka">नकि॒र्ह्ये॑षां ज॒नूंषि॒ वेद॒ ते अ॒ङ्ग वि॑द्रे मि॒थो ज॒नित्र॑म्॥ ७<span class="rvts2">.</span>०५६<span class="rvts2">.</span>०२</p>
<p class="Shloka">अ॒भि स्व॒पूभि॑र्मि॒थो व॑पन्त॒ वात॑स्वनसः श्ये॒ना अ॑स्पृध्रन्॥ ७<span class="rvts2">.</span>०५६<span class="rvts2">.</span>०३</p>
<p class="Shloka">ए॒तानि॒ धीरो॑ नि॒ण्या चि॑केत॒ पृश्नि॒र्यदूधो॑ म॒ही ज॒भार॑॥ ७<span class="rvts2">.</span>०५६<span class="rvts2">.</span>०४</p>
<p class="Shloka">सा विट् सु॒वीरा॑ म॒रुद्भि॑रस्तु स॒नात्सह॑न्ती॒ पुष्य॑न्ती नृ॒म्णम्॥ ७<span class="rvts2">.</span>०५६<span class="rvts2">.</span>०५</p>
<p class="Shloka">यामं॒ येष्ठा॑ शु॒भा शोभि॑ष्ठाः श्रि॒या सम्मि॑श्ला॒ ओजो॑भिरु॒ग्राः॥ ७<span class="rvts2">.</span>०५६<span class="rvts2">.</span>०६</p>
<p class="Shloka">उ॒ग्रं व॒ ओज॑ स्थि॒रा शवां॒स्यधा॑ म॒रुद्भि॑र्ग॒णस्तुवि॑ष्मान्॥ ७<span class="rvts2">.</span>०५६<span class="rvts2">.</span>०७</p>
<p class="Shloka">शु॒भ्रो व॒ शुष्म॒ क्रुध्मी॒ मनां॑सि॒ धुनि॒र्मुनि॑रिव॒ शर्ध॑स्य धृ॒ष्णोः॥ ७<span class="rvts2">.</span>०५६<span class="rvts2">.</span>०८</p>
<p class="Shloka">सने॑म्य॒स्मद्यु॒योत॑ दि॒द्युं मा वो॑ दुर्म॒तिरि॒ह प्रण॑ङ्नः॥ ७<span class="rvts2">.</span>०५६<span class="rvts2">.</span>०९</p>
<p class="Shloka">प्रि॒या वो॒ नाम॑ हुवे तु॒राणा॒मा यत्तृ॒पन्म॑रुतो वावशा॒नाः॥ ७<span class="rvts2">.</span>०५६<span class="rvts2">.</span>१०</p>
<p class="Shloka">स्वा॒यु॒धास॑ इ॒ष्मिण॑ सुनि॒ष्का उ॒त स्व॒यं त॒न्व१ः शुम्भ॑मानाः॥ ७<span class="rvts2">.</span>०५६<span class="rvts2">.</span>११</p>
<p class="Shloka">शुची॑ वो ह॒व्या म॑रुत॒ शुची॑नां॒ शुचिं॑ हिनोम्यध्व॒रं शुचि॑भ्यः।</p>
<p class="Shloka">ऋ॒तेन॑ स॒त्यमृ॑त॒साप॑ आय॒ञ्छुचि॑जन्मान॒ शुच॑यः पाव॒काः॥ ७<span class="rvts2">.</span>०५६<span class="rvts2">.</span>१२</p>
<p class="Shloka">अंसे॒ष्वा म॑रुतः खा॒दयो॑ वो॒ वक्ष॑स्सु रु॒क्मा उ॑पशिश्रिया॒णाः।</p>
<p class="Shloka">वि वि॒द्युतो॒ न वृ॒ष्टिभी॑ रुचा॒ना अनु॑ स्व॒धामायु॑धै॒र्यच्छ॑मानाः॥ ७<span class="rvts2">.</span>०५६<span class="rvts2">.</span>१३</p>
<p class="Shloka">प्र बु॒ध्न्या॑ व ईरते॒ महां॑सि॒ प्र नामा॑नि प्रयज्यवस्तिरध्वम्।</p>
<p class="Shloka">स॒ह॒स्रियं॒ दम्यं॑ भा॒गमे॒तं गृ॑हमे॒धीयं॑ मरुतो जुषध्वम्॥ ७<span class="rvts2">.</span>०५६<span class="rvts2">.</span>१४</p>
<p class="Shloka">यदि॑ स्तु॒तस्य॑ मरुतो अधी॒थेत्था विप्र॑स्य वा॒जिनो॒ हवी॑मन्।</p>
<p class="Shloka">म॒क्षू रा॒यः सु॒वीर्य॑स्य दात॒ नू चि॒द्यम॒न्य आ॒दभ॒दरा॑वा॥ ७<span class="rvts2">.</span>०५६<span class="rvts2">.</span>१५</p>
<p class="Shloka">अत्या॑सो॒ न ये म॒रुत॒ स्वञ्चो॑ यक्ष॒दृशो॒ न शु॒भय॑न्त॒ मर्या॑।</p>
<p class="Shloka">ते ह॑र्म्ये॒ष्ठाः शिश॑वो॒ न शु॒भ्रा व॒त्सासो॒ न प्र॑क्री॒ळिन॑ पयो॒धाः॥ ७<span class="rvts2">.</span>०५६<span class="rvts2">.</span>१६</p>
<p class="Shloka">द॒श॒स्यन्तो॑ नो म॒रुतो॑ मृळन्तु वरिव॒स्यन्तो॒ रोद॑सी सु॒मेके॑।</p>
<p class="Shloka">आ॒रे गो॒हा नृ॒हा व॒धो वो॑ अस्तु सु॒म्नेभि॑र॒स्मे व॑सवो नमध्वम्॥ ७<span class="rvts2">.</span>०५६<span class="rvts2">.</span>१७</p>
<p class="Shloka">आ वो॒ होता॑ जोहवीति स॒त्तः स॒त्राचीं॑ रा॒तिं म॑रुतो गृणा॒नः।</p>
<p class="Shloka">य ईव॑तो वृषणो॒ अस्ति॑ गो॒पाः सो अद्व॑यावी हवते व उ॒क्थैः॥ ७<span class="rvts2">.</span>०५६<span class="rvts2">.</span>१८</p>
<p class="Shloka">इ॒मे तु॒रं म॒रुतो॑ रामयन्ती॒मे सह॒ सह॑स॒ आ न॑मन्ति।</p>
<p class="Shloka">इ॒मे शंसं॑ वनुष्य॒तो नि पा॑न्ति गु॒रु द्वेषो॒ अर॑रुषे दधन्ति॥ ७<span class="rvts2">.</span>०५६<span class="rvts2">.</span>१९</p>
<p class="Shloka">इ॒मे र॒ध्रं चि॑न्म॒रुतो॑ जुनन्ति॒ भृमिं॑ चि॒द्यथा॒ वस॑वो जु॒षन्त॑।</p>
<p class="Shloka">अप॑ बाधध्वं वृषण॒स्तमां॑सि ध॒त्त विश्वं॒ तन॑यं तो॒कम॒स्मे॥ ७<span class="rvts2">.</span>०५६<span class="rvts2">.</span>२०</p>
<p class="Shloka">मा वो॑ दा॒त्रान्म॑रुतो॒ निर॑राम॒ मा प॒श्चाद्द॑घ्म रथ्यो विभा॒गे।</p>
<p class="Shloka">आ न॑ स्पा॒र्हे भ॑जतना वस॒व्ये॒३ यदीं॑ सुजा॒तं वृ॑षणो वो॒ अस्ति॑॥ ७<span class="rvts2">.</span>०५६<span class="rvts2">.</span>२१</p>
<p class="Shloka">सं यद्धन॑न्त म॒न्युभि॒र्जना॑स॒ शूरा॑ य॒ह्वीष्वोष॑धीषु वि॒क्षु।</p>
<p class="Shloka">अध॑ स्मा नो मरुतो रुद्रियासस्त्रा॒तारो॑ भूत॒ पृत॑नास्व॒र्यः॥ ७<span class="rvts2">.</span>०५६<span class="rvts2">.</span>२२</p>
<p class="Shloka">भूरि॑ चक्र मरुत॒ पित्र्या॑ण्यु॒क्थानि॒ या व॑ श॒स्यन्ते॑ पु॒रा चि॑त्।</p>
<p class="Shloka">म॒रुद्भि॑रु॒ग्रः पृत॑नासु॒ साळ्हा॑ म॒रुद्भि॒रित्सनि॑ता॒ वाज॒मर्वा॑॥ ७<span class="rvts2">.</span>०५६<span class="rvts2">.</span>२३</p>
<p class="Shloka">अ॒स्मे वी॒रो म॑रुतः शु॒ष्म्य॑स्तु॒ जना॑नां॒ यो असु॑रो विध॒र्ता।</p>
<p class="Shloka">अ॒पो येन॑ सुक्षि॒तये॒ तरे॒माध॒ स्वमोको॑ अ॒भि व॑ स्याम॥ ७<span class="rvts2">.</span>०५६<span class="rvts2">.</span>२४</p>
<p class="Shloka">तन्न॒ इन्द्रो॒ वरु॑णो मि॒त्रो अ॒ग्निराप॒ ओष॑धीर्व॒निनो॑ जुषन्त।</p>
<p class="Shloka">शर्म॑न्स्याम म॒रुता॑मु॒पस्थे॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०५६<span class="rvts2">.</span>२५</p>
<p class="Sub-Heading">सूक्त</p>
<p class="Shloka">मध्वो॑ वो॒ नाम॒ मारु॑तं यजत्रा॒ प्र य॒ज्ञेषु॒ शव॑सा मदन्ति।</p>
<p class="Shloka">ये रे॒जय॑न्ति॒ रोद॑सी चिदु॒र्वी पिन्व॒न्त्युत्सं॒ यदया॑सुरु॒ग्राः॥ ७<span class="rvts2">.</span>०५७<span class="rvts2">.</span>०१</p>
<p class="Shloka">नि॒चे॒तारो॒ हि म॒रुतो॑ गृ॒णन्तं॑ प्रणे॒तारो॒ यज॑मानस्य॒ मन्म॑।</p>
<p class="Shloka">अ॒स्माक॑म॒द्य वि॒दथे॑षु ब॒र्हिरा वी॒तये॑ सदत पिप्रिया॒णाः॥ ७<span class="rvts2">.</span>०५७<span class="rvts2">.</span>०२</p>
<p class="Shloka">नैताव॑द॒न्ये म॒रुतो॒ यथे॒मे भ्राज॑न्ते रु॒क्मैरायु॑धैस्त॒नूभि॑।</p>
<p class="Shloka">आ रोद॑सी विश्व॒पिश॑ पिशा॒नाः स॑मा॒नम॒ञ्ज्य॑ञ्जते शु॒भे कम्॥ ७<span class="rvts2">.</span>०५७<span class="rvts2">.</span>०३</p>
<p class="Shloka">ऋध॒क्सा वो॑ मरुतो दि॒द्युद॑स्तु॒ यद्व॒ आग॑ पुरु॒षता॒ करा॑म।</p>
<p class="Shloka">मा व॒स्तस्या॒मपि॑ भूमा यजत्रा अ॒स्मे वो॑ अस्तु सुम॒तिश्चनि॑ष्ठा॥ ७<span class="rvts2">.</span>०५७<span class="rvts2">.</span>०४</p>
<p class="Shloka">कृ॒ते चि॒दत्र॑ म॒रुतो॑ रणन्तानव॒द्यास॒ शुच॑यः पाव॒काः।</p>
<p class="Shloka">प्र णो॑ऽवत सुम॒तिभि॑र्यजत्रा॒ प्र वाजे॑भिस्तिरत पु॒ष्यसे॑ नः॥ ७<span class="rvts2">.</span>०५७<span class="rvts2">.</span>०५</p>
<p class="Shloka">उ॒त स्तु॒तासो॑ म॒रुतो॑ व्यन्तु॒ विश्वे॑भि॒र्नाम॑भि॒र्नरो॑ ह॒वींषि॑।</p>
<p class="Shloka">ददा॑त नो अ॒मृत॑स्य प्र॒जायै॑ जिगृ॒त रा॒यः सू॒नृता॑ म॒घानि॑॥ ७<span class="rvts2">.</span>०५७<span class="rvts2">.</span>०६</p>
<p class="Shloka">आ स्तु॒तासो॑ मरुतो॒ विश्व॑ ऊ॒ती अच्छा॑ सू॒रीन्स॒र्वता॑ता जिगात।</p>
<p class="Shloka">ये न॒स्त्मना॑ श॒तिनो॑ व॒र्धय॑न्ति यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०५७<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प्र सा॑क॒मुक्षे॑ अर्चता ग॒णाय॒ यो दैव्य॑स्य॒ धाम्न॒स्तुवि॑ष्मान्।</p>
<p class="Shloka">उ॒त क्षो॑दन्ति॒ रोद॑सी महि॒त्वा नक्ष॑न्ते॒ नाकं॒ निरृ॑तेरवं॒शात्॥ ७<span class="rvts2">.</span>०५८<span class="rvts2">.</span>०१</p>
<p class="Shloka">ज॒नूश्चि॑द्वो मरुतस्त्वे॒ष्ये॑ण॒ भीमा॑स॒स्तुवि॑मन्य॒वोऽया॑सः।</p>
<p class="Shloka">प्र ये महो॑भि॒रोज॑सो॒त सन्ति॒ विश्वो॑ वो॒ याम॑न्भयते स्व॒र्दृक्॥ ७<span class="rvts2">.</span>०५८<span class="rvts2">.</span>०२</p>
<p class="Shloka">बृ॒हद्वयो॑ म॒घव॑द्भ्यो दधात॒ जुजो॑ष॒न्निन्म॒रुत॑ सुष्टु॒तिं न॑।</p>
<p class="Shloka">ग॒तो नाध्वा॒ वि ति॑राति ज॒न्तुं प्र ण॑ स्पा॒र्हाभि॑रू॒तिभि॑स्तिरेत॥ ७<span class="rvts2">.</span>०५८<span class="rvts2">.</span>०३</p>
<p class="Shloka">यु॒ष्मोतो॒ विप्रो॑ मरुतः शत॒स्वी यु॒ष्मोतो॒ अर्वा॒ सहु॑रिः सह॒स्री।</p>
<p class="Shloka">यु॒ष्मोत॑ स॒म्राळु॒त ह॑न्ति वृ॒त्रं प्र तद्वो॑ अस्तु धूतयो दे॒ष्णम्॥ ७<span class="rvts2">.</span>०५८<span class="rvts2">.</span>०४</p>
<p class="Shloka">ताँ आ रु॒द्रस्य॑ मी॒ळ्हुषो॑ विवासे कु॒विन्नंस॑न्ते म॒रुत॒ पुन॑र्नः।</p>
<p class="Shloka">यत्स॒स्वर्ता॑ जिहीळि॒रे यदा॒विरव॒ तदेन॑ ईमहे तु॒राणा॑म्॥ ७<span class="rvts2">.</span>०५८<span class="rvts2">.</span>०५</p>
<p class="Shloka">प्र सा वा॑चि सुष्टु॒तिर्म॒घोना॑मि॒दं सू॒क्तं म॒रुतो॑ जुषन्त।</p>
<p class="Shloka">आ॒राच्चि॒द्द्वेषो॑ वृषणो युयोत यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०५८<span class="rvts2">.</span>०६</p>
<p class="Sub-Heading">सूक्त</p>
<p class="Shloka">यं त्राय॑ध्व इ॒दमि॑दं॒ देवा॑सो॒ यं च॒ नय॑थ।</p>
<p class="Shloka">तस्मा॑ अग्ने॒ वरु॑ण॒ मित्रार्य॑म॒न्मरु॑त॒ शर्म॑ यच्छत॥ ७<span class="rvts2">.</span>०५९<span class="rvts2">.</span>०१</p>
<p class="Shloka">यु॒ष्माकं॑ देवा॒ अव॒साह॑नि प्रि॒य ई॑जा॒नस्त॑रति॒ द्विष॑।</p>
<p class="Shloka">प्र स क्षयं॑ तिरते॒ वि म॒हीरिषो॒ यो वो॒ वरा॑य॒ दाश॑ति॥ ७<span class="rvts2">.</span>०५९<span class="rvts2">.</span>०२</p>
<p class="Shloka">न॒हि व॑श्चर॒मं च॒न वसि॑ष्ठः परि॒मंस॑ते।</p>
<p class="Shloka">अ॒स्माक॑म॒द्य म॑रुतः सु॒ते सचा॒ विश्वे॑ पिबत का॒मिन॑॥ ७<span class="rvts2">.</span>०५९<span class="rvts2">.</span>०३</p>
<p class="Shloka">न॒हि व॑ ऊ॒तिः पृत॑नासु॒ मर्ध॑ति॒ यस्मा॒ अरा॑ध्वं नरः।</p>
<p class="Shloka">अ॒भि व॒ आव॑र्त्सुम॒तिर्नवी॑यसी॒ तूयं॑ यात पिपीषवः॥ ७<span class="rvts2">.</span>०५९<span class="rvts2">.</span>०४</p>
<p class="Shloka">ओ षु घृ॑ष्विराधसो या॒तनान्धां॑सि पी॒तये॑।</p>
<p class="Shloka">इ॒मा वो॑ ह॒व्या म॑रुतो र॒रे हि कं॒ मो ष्व१न्यत्र॑ गन्तन॥ ७<span class="rvts2">.</span>०५९<span class="rvts2">.</span>०५</p>
<p class="Shloka">आ च॑ नो ब॒र्हिः सद॑तावि॒ता च॑ नः स्पा॒र्हाणि॒ दात॑वे॒ वसु॑।</p>
<p class="Shloka">अस्रे॑धन्तो मरुतः सो॒म्ये मधौ॒ स्वाहे॒ह मा॑दयाध्वै॥ ७<span class="rvts2">.</span>०५९<span class="rvts2">.</span>०६</p>
<p class="Shloka">स॒स्वश्चि॒द्धि त॒न्व१ः शुम्भ॑माना॒ आ हं॒सासो॒ नील॑पृष्ठा अपप्तन्।</p>
<p class="Shloka">विश्वं॒ शर्धो॑ अ॒भितो॑ मा॒ नि षे॑द॒ नरो॒ न र॒ण्वाः सव॑ने॒ मद॑न्तः॥ ७<span class="rvts2">.</span>०५९<span class="rvts2">.</span>०७</p>
<p class="Shloka">यो नो॑ मरुतो अ॒भि दु॑र्हृणा॒युस्ति॒रश्चि॒त्तानि॑ वसवो॒ जिघां॑सति।</p>
<p class="Shloka">द्रु॒हः पाशा॒न्प्रति॒ स मु॑चीष्ट॒ तपि॑ष्ठेन॒ हन्म॑ना हन्तना॒ तम्॥ ७<span class="rvts2">.</span>०५९<span class="rvts2">.</span>०८</p>
<p class="Shloka">सांत॑पना इ॒दं ह॒विर्मरु॑त॒स्तज्जु॑जुष्टन।</p>
<p class="Shloka">यु॒ष्माको॒ती रि॑शादसः॥ ७<span class="rvts2">.</span>०५९<span class="rvts2">.</span>०९</p>
<p class="Shloka">गृह॑मेधास॒ आ ग॑त॒ मरु॑तो॒ माप॑ भूतन।</p>
<p class="Shloka">यु॒ष्माको॒ती सु॑दानवः॥ ७<span class="rvts2">.</span>०५९<span class="rvts2">.</span>१०</p>
<p class="Shloka">इ॒हेह॑ वः स्वतवस॒ कव॑य॒ सूर्य॑त्वचः।</p>
<p class="Shloka">य॒ज्ञं म॑रुत॒ आ वृ॑णे॥ ७<span class="rvts2">.</span>०५९<span class="rvts2">.</span>११</p>
<p class="Shloka">त्र्य॑म्बकं यजामहे सु॒गन्धिं॑ पुष्टि॒वर्ध॑नम्।</p>
<p class="Shloka">उ॒र्वा॒रु॒कमि॑व॒ बन्ध॑नान्मृ॒त्योर्मु॑क्षीय॒ मामृता॑त्॥ ७<span class="rvts2">.</span>०५९<span class="rvts2">.</span>१२</p>
<p class="Sub-Heading">सूक्त</p>
<p class="Shloka">यद॒द्य सू॑र्य॒ ब्रवोऽना॑गा उ॒द्यन्मि॒त्राय॒ वरु॑णाय स॒त्यम्।</p>
<p class="Shloka">व॒यं दे॑व॒त्रादि॑ते स्याम॒ तव॑ प्रि॒यासो॑ अर्यमन्गृ॒णन्त॑॥ ७<span class="rvts2">.</span>०६०<span class="rvts2">.</span>०१</p>
<p class="Shloka">ए॒ष स्य मि॑त्रावरुणा नृ॒चक्षा॑ उ॒भे उदे॑ति॒ सूर्यो॑ अ॒भि ज्मन्।</p>
<p class="Shloka">विश्व॑स्य स्था॒तुर्जग॑तश्च गो॒पा ऋ॒जु मर्ते॑षु वृजि॒ना च॒ पश्य॑न्॥ ७<span class="rvts2">.</span>०६०<span class="rvts2">.</span>०२</p>
<p class="Shloka">अयु॑क्त स॒प्त ह॒रित॑ स॒धस्था॒द्या ईं॒ वह॑न्ति॒ सूर्यं॑ घृ॒ताची॑।</p>
<p class="Shloka">धामा॑नि मित्रावरुणा यु॒वाकु॒ सं यो यू॒थेव॒ जनि॑मानि॒ चष्टे॑॥ ७<span class="rvts2">.</span>०६०<span class="rvts2">.</span>०३</p>
<p class="Shloka">उद्वां॑ पृ॒क्षासो॒ मधु॑मन्तो अस्थु॒रा सूर्यो॑ अरुहच्छु॒क्रमर्ण॑।</p>
<p class="Shloka">यस्मा॑ आदि॒त्या अध्व॑नो॒ रद॑न्ति मि॒त्रो अ॑र्य॒मा वरु॑णः स॒जोषा॑॥ ७<span class="rvts2">.</span>०६०<span class="rvts2">.</span>०४</p>
<p class="Shloka">इ॒मे चे॒तारो॒ अनृ॑तस्य॒ भूरे॑र्मि॒त्रो अ॑र्य॒मा वरु॑णो॒ हि सन्ति॑।</p>
<p class="Shloka">इ॒म ऋ॒तस्य॑ वावृधुर्दुरो॒णे श॒ग्मास॑ पु॒त्रा अदि॑ते॒रद॑ब्धाः॥ ७<span class="rvts2">.</span>०६०<span class="rvts2">.</span>०५</p>
<p class="Shloka">इ॒मे मि॒त्रो वरु॑णो दू॒ळभा॑सोऽचे॒तसं॑ चिच्चितयन्ति॒ दक्षै॑।</p>
<p class="Shloka">अपि॒ क्रतुं॑ सु॒चेत॑सं॒ वत॑न्तस्ति॒रश्चि॒दंह॑ सु॒पथा॑ नयन्ति॥ ७<span class="rvts2">.</span>०६०<span class="rvts2">.</span>०६</p>
<p class="Shloka">इ॒मे दि॒वो अनि॑मिषा पृथि॒व्याश्चि॑कि॒त्वांसो॑ अचे॒तसं॑ नयन्ति।</p>
<p class="Shloka">प्र॒व्रा॒जे चि॑न्न॒द्यो॑ गा॒धम॑स्ति पा॒रं नो॑ अ॒स्य वि॑ष्पि॒तस्य॑ पर्षन्॥ ७<span class="rvts2">.</span>०६०<span class="rvts2">.</span>०७</p>
<p class="Shloka">यद्गो॒पाव॒ददि॑ति॒ शर्म॑ भ॒द्रं मि॒त्रो यच्छ॑न्ति॒ वरु॑णः सु॒दासे॑।</p>
<p class="Shloka">तस्मि॒न्ना तो॒कं तन॑यं॒ दधा॑ना॒ मा क॑र्म देव॒हेळ॑नं तुरासः॥ ७<span class="rvts2">.</span>०६०<span class="rvts2">.</span>०८</p>
<p class="Shloka">अव॒ वेदिं॒ होत्रा॑भिर्यजेत॒ रिप॒ काश्चि॑द्वरुण॒ध्रुत॒ सः।</p>
<p class="Shloka">परि॒ द्वेषो॑भिरर्य॒मा वृ॑णक्तू॒रुं सु॒दासे॑ वृषणा उ लो॒कम्॥ ७<span class="rvts2">.</span>०६०<span class="rvts2">.</span>०९</p>
<p class="Shloka">स॒स्वश्चि॒द्धि समृ॑तिस्त्वे॒ष्ये॑षामपी॒च्ये॑न॒ सह॑सा॒ सह॑न्ते।</p>
<p class="Shloka">यु॒ष्मद्भि॒या वृ॑षणो॒ रेज॑माना॒ दक्ष॑स्य चिन्महि॒ना मृ॒ळता॑ नः॥ ७<span class="rvts2">.</span>०६०<span class="rvts2">.</span>१०</p>
<p class="Shloka">यो ब्रह्म॑णे सुम॒तिमा॒यजा॑ते॒ वाज॑स्य सा॒तौ प॑र॒मस्य॑ रा॒यः।</p>
<p class="Shloka">सीक्ष॑न्त म॒न्युं म॒घवा॑नो अ॒र्य उ॒रु क्षया॑य चक्रिरे सु॒धातु॑॥ ७<span class="rvts2">.</span>०६०<span class="rvts2">.</span>११</p>
<p class="Shloka">इ॒यं दे॑व पु॒रोहि॑तिर्यु॒वभ्यां॑ य॒ज्ञेषु॑ मित्रावरुणावकारि।</p>
<p class="Shloka">विश्वा॑नि दु॒र्गा पि॑पृतं ति॒रो नो॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६०<span class="rvts2">.</span>१२</p>
<p class="Sub-Heading">सूक्त</p>
<p class="Shloka">उद्वां॒ चक्षु॑र्वरुण सु॒प्रती॑कं दे॒वयो॑रेति॒ सूर्य॑स्तत॒न्वान्।</p>
<p class="Shloka">अ॒भि यो विश्वा॒ भुव॑नानि॒ चष्टे॒ स म॒न्युं मर्त्ये॒ष्वा चि॑केत॥ ७<span class="rvts2">.</span>०६१<span class="rvts2">.</span>०१</p>
<p class="Shloka">प्र वां॒ स मि॑त्रावरुणावृ॒तावा॒ विप्रो॒ मन्मा॑नि दीर्घ॒श्रुदि॑यर्ति।</p>
<p class="Shloka">यस्य॒ ब्रह्मा॑णि सुक्रतू॒ अवा॑थ॒ आ यत्क्रत्वा॒ न श॒रद॑ पृ॒णैथे॑॥ ७<span class="rvts2">.</span>०६१<span class="rvts2">.</span>०२</p>
<p class="Shloka">प्रोरोर्मि॑त्रावरुणा पृथि॒व्याः प्र दि॒व ऋ॒ष्वाद्बृ॑ह॒तः सु॑दानू।</p>
<p class="Shloka">स्पशो॑ दधाथे॒ ओष॑धीषु वि॒क्ष्वृध॑ग्य॒तो अनि॑मिषं॒ रक्ष॑माणा॥ ७<span class="rvts2">.</span>०६१<span class="rvts2">.</span>०३</p>
<p class="Shloka">शंसा॑ मि॒त्रस्य॒ वरु॑णस्य॒ धाम॒ शुष्मो॒ रोद॑सी बद्बधे महि॒त्वा।</p>
<p class="Shloka">अय॒न्मासा॒ अय॑ज्वनाम॒वीरा॒ प्र य॒ज्ञम॑न्मा वृ॒जनं॑ तिराते॥ ७<span class="rvts2">.</span>०६१<span class="rvts2">.</span>०४</p>
<p class="Shloka">अमू॑रा॒ विश्वा॑ वृषणावि॒मा वां॒ न यासु॑ चि॒त्रं ददृ॑शे॒ न य॒क्षम्।</p>
<p class="Shloka">द्रुह॑ सचन्ते॒ अनृ॑ता॒ जना॑नां॒ न वां॑ नि॒ण्यान्य॒चिते॑ अभूवन्॥ ७<span class="rvts2">.</span>०६१<span class="rvts2">.</span>०५</p>
<p class="Shloka">समु॑ वां य॒ज्ञं म॑हयं॒ नमो॑भिर्हु॒वे वां॑ मित्रावरुणा स॒बाध॑।</p>
<p class="Shloka">प्र वां॒ मन्मा॑न्यृ॒चसे॒ नवा॑नि कृ॒तानि॒ ब्रह्म॑ जुजुषन्नि॒मानि॑॥ ७<span class="rvts2">.</span>०६१<span class="rvts2">.</span>०६</p>
<p class="Shloka">इ॒यं दे॑व पु॒रोहि॑तिर्यु॒वभ्यां॑ य॒ज्ञेषु॑ मित्रावरुणावकारि।</p>
<p class="Shloka">विश्वा॑नि दु॒र्गा पि॑पृतं ति॒रो नो॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६१<span class="rvts2">.</span>०७</p>
<p class="Sub-Heading">सूक्त</p>
<p class="Shloka">उत्सूर्यो॑ बृ॒हद॒र्चींष्य॑श्रेत्पु॒रु विश्वा॒ जनि॑म॒ मानु॑षाणाम्।</p>
<p class="Shloka">स॒मो दि॒वा द॑दृशे॒ रोच॑मान॒ क्रत्वा॑ कृ॒तः सुकृ॑तः क॒र्तृभि॑र्भूत्॥ ७<span class="rvts2">.</span>०६२<span class="rvts2">.</span>०१</p>
<p class="Shloka">स सू॑र्य॒ प्रति॑ पु॒रो न॒ उद्गा॑ ए॒भिः स्तोमे॑भिरेत॒शेभि॒रेवै॑।</p>
<p class="Shloka">प्र नो॑ मि॒त्राय॒ वरु॑णाय वो॒चोऽना॑गसो अर्य॒म्णे अ॒ग्नये॑ च॥ ७<span class="rvts2">.</span>०६२<span class="rvts2">.</span>०२</p>
<p class="Shloka">वि न॑ स॒हस्रं॑ शु॒रुधो॑ रदन्त्वृ॒तावा॑नो॒ वरु॑णो मि॒त्रो अ॒ग्निः।</p>
<p class="Shloka">यच्छ॑न्तु च॒न्द्रा उ॑प॒मं नो॑ अ॒र्कमा न॒ कामं॑ पूपुरन्तु॒ स्तवा॑नाः॥ ७<span class="rvts2">.</span>०६२<span class="rvts2">.</span>०३</p>
<p class="Shloka">द्यावा॑भूमी अदिते॒ त्रासी॑थां नो॒ ये वां॑ ज॒ज्ञुः सु॒जनि॑मान ऋष्वे।</p>
<p class="Shloka">मा हेळे॑ भूम॒ वरु॑णस्य वा॒योर्मा मि॒त्रस्य॑ प्रि॒यत॑मस्य नृ॒णाम्॥ ७<span class="rvts2">.</span>०६२<span class="rvts2">.</span>०४</p>
<p class="Shloka">प्र बा॒हवा॑ सिसृतं जी॒वसे॑ न॒ आ नो॒ गव्यू॑तिमुक्षतं घृ॒तेन॑।</p>
<p class="Shloka">आ नो॒ जने॑ श्रवयतं युवाना श्रु॒तं मे॑ मित्रावरुणा॒ हवे॒मा॥ ७<span class="rvts2">.</span>०६२<span class="rvts2">.</span>०५</p>
<p class="Shloka">नू मि॒त्रो वरु॑णो अर्य॒मा न॒स्त्मने॑ तो॒काय॒ वरि॑वो दधन्तु।</p>
<p class="Shloka">सु॒गा नो॒ विश्वा॑ सु॒पथा॑नि सन्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६२<span class="rvts2">.</span>०६</p>
<p class="Sub-Heading">सूक्त</p>
<p class="Shloka">उद्वे॑ति सु॒भगो॑ वि॒श्वच॑क्षा॒ साधा॑रण॒ सूर्यो॒ मानु॑षाणाम्।</p>
<p class="Shloka">चक्षु॑र्मि॒त्रस्य॒ वरु॑णस्य दे॒वश्चर्मे॑व॒ यः स॒मवि॑व्य॒क्तमां॑सि॥ ७<span class="rvts2">.</span>०६३<span class="rvts2">.</span>०१</p>
<p class="Shloka">उद्वे॑ति प्रसवी॒ता जना॑नां म॒हान्के॒तुर॑र्ण॒वः सूर्य॑स्य।</p>
<p class="Shloka">स॒मा॒नं च॒क्रं प॑र्या॒विवृ॑त्स॒न्यदे॑त॒शो वह॑ति धू॒र्षु यु॒क्तः॥ ७<span class="rvts2">.</span>०६३<span class="rvts2">.</span>०२</p>
<p class="Shloka">वि॒भ्राज॑मान उ॒षसा॑मु॒पस्था॑द्रे॒भैरुदे॑त्यनुम॒द्यमा॑नः।</p>
<p class="Shloka">ए॒ष मे॑ दे॒वः स॑वि॒ता च॑च्छन्द॒ यः स॑मा॒नं न प्र॑मि॒नाति॒ धाम॑॥ ७<span class="rvts2">.</span>०६३<span class="rvts2">.</span>०३</p>
<p class="Shloka">दि॒वो रु॒क्म उ॑रु॒चक्षा॒ उदे॑ति दू॒रेअ॑र्थस्त॒रणि॒र्भ्राज॑मानः।</p>
<p class="Shloka">नू॒नं जना॒ सूर्ये॑ण॒ प्रसू॑ता॒ अय॒न्नर्था॑नि कृ॒णव॒न्नपां॑सि॥ ७<span class="rvts2">.</span>०६३<span class="rvts2">.</span>०४</p>
<p class="Shloka">यत्रा॑ च॒क्रुर॒मृता॑ गा॒तुम॑स्मै श्ये॒नो न दीय॒न्नन्वे॑ति॒ पाथ॑।</p>
<p class="Shloka">प्रति॑ वां॒ सूर॒ उदि॑ते विधेम॒ नमो॑भिर्मित्रावरुणो॒त ह॒व्यैः॥ ७<span class="rvts2">.</span>०६३<span class="rvts2">.</span>०५</p>
<p class="Shloka">नू मि॒त्रो वरु॑णो अर्य॒मा न॒स्त्मने॑ तो॒काय॒ वरि॑वो दधन्तु।</p>
<p class="Shloka">सु॒गा नो॒ विश्वा॑ सु॒पथा॑नि सन्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६३<span class="rvts2">.</span>०६</p>
<p class="Sub-Heading">सूक्त</p>
<p class="Shloka">दि॒वि क्षय॑न्ता॒ रज॑सः पृथि॒व्यां प्र वां॑ घृ॒तस्य॑ नि॒र्णिजो॑ ददीरन्।</p>
<p class="Shloka">ह॒व्यं नो॑ मि॒त्रो अ॑र्य॒मा सुजा॑तो॒ राजा॑ सुक्ष॒त्रो वरु॑णो जुषन्त॥ ७<span class="rvts2">.</span>०६४<span class="rvts2">.</span>०१</p>
<p class="Shloka">आ रा॑जाना मह ऋतस्य गोपा॒ सिन्धु॑पती क्षत्रिया यातम॒र्वाक्।</p>
<p class="Shloka">इळां॑ नो मित्रावरुणो॒त वृ॒ष्टिमव॑ दि॒व इ॑न्वतं जीरदानू॥ ७<span class="rvts2">.</span>०६४<span class="rvts2">.</span>०२</p>
<p class="Shloka">मि॒त्रस्तन्नो॒ वरु॑णो दे॒वो अ॒र्यः प्र साधि॑ष्ठेभिः प॒थिभि॑र्नयन्तु।</p>
<p class="Shloka">ब्रव॒द्यथा॑ न॒ आद॒रिः सु॒दास॑ इ॒षा म॑देम स॒ह दे॒वगो॑पाः॥ ७<span class="rvts2">.</span>०६४<span class="rvts2">.</span>०३</p>
<p class="Shloka">यो वां॒ गर्तं॒ मन॑सा॒ तक्ष॑दे॒तमू॒र्ध्वां धी॒तिं कृ॒णव॑द्धा॒रय॑च्च।</p>
<p class="Shloka">उ॒क्षेथां॑ मित्रावरुणा घृ॒तेन॒ ता रा॑जाना सुक्षि॒तीस्त॑र्पयेथाम्॥ ७<span class="rvts2">.</span>०६४<span class="rvts2">.</span>०४</p>
<p class="Shloka">ए॒ष स्तोमो॑ वरुण मित्र॒ तुभ्यं॒ सोम॑ शु॒क्रो न वा॒यवे॑ऽयामि।</p>
<p class="Shloka">अ॒वि॒ष्टं धियो॑ जिगृ॒तं पुरं॑धीर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रति॑ वां॒ सूर॒ उदि॑ते सू॒क्तैर्मि॒त्रं हु॑वे॒ वरु॑णं पू॒तद॑क्षम्।</p>
<p class="Shloka">ययो॑रसु॒र्य१मक्षि॑तं॒ ज्येष्ठं॒ विश्व॑स्य॒ याम॑न्ना॒चिता॑ जिग॒त्नु॥ ७<span class="rvts2">.</span>०६५<span class="rvts2">.</span>०१</p>
<p class="Shloka">ता हि दे॒वाना॒मसु॑रा॒ ताव॒र्या ता न॑ क्षि॒तीः क॑रतमू॒र्जय॑न्तीः।</p>
<p class="Shloka">अ॒श्याम॑ मित्रावरुणा व॒यं वां॒ द्यावा॑ च॒ यत्र॑ पी॒पय॒न्नहा॑ च॥ ७<span class="rvts2">.</span>०६५<span class="rvts2">.</span>०२</p>
<p class="Shloka">ता भूरि॑पाशा॒वनृ॑तस्य॒ सेतू॑ दुर॒त्येतू॑ रि॒पवे॒ मर्त्या॑य।</p>
<p class="Shloka">ऋ॒तस्य॑ मित्रावरुणा प॒था वा॑म॒पो न ना॒वा दु॑रि॒ता त॑रेम॥ ७<span class="rvts2">.</span>०६५<span class="rvts2">.</span>०३</p>
<p class="Shloka">आ नो॑ मित्रावरुणा ह॒व्यजु॑ष्टिं घृ॒तैर्गव्यू॑तिमुक्षत॒मिळा॑भिः।</p>
<p class="Shloka">प्रति॑ वा॒मत्र॒ वर॒मा जना॑य पृणी॒तमु॒द्नो दि॒व्यस्य॒ चारो॑॥ ७<span class="rvts2">.</span>०६५<span class="rvts2">.</span>०४</p>
<p class="Shloka">ए॒ष स्तोमो॑ वरुण मित्र॒ तुभ्यं॒ सोम॑ शु॒क्रो न वा॒यवे॑ऽयामि।</p>
<p class="Shloka">अ॒वि॒ष्टं धियो॑ जिगृ॒तं पुरं॑धीर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्र मि॒त्रयो॒र्वरु॑णयो॒ स्तोमो॑ न एतु शू॒ष्य॑।</p>
<p class="Shloka">नम॑स्वान्तुविजा॒तयो॑॥ ७<span class="rvts2">.</span>०६६<span class="rvts2">.</span>०१</p>
<p class="Shloka">या धा॒रय॑न्त दे॒वाः सु॒दक्षा॒ दक्ष॑पितरा।</p>
<p class="Shloka">अ॒सु॒र्या॑य॒ प्रम॑हसा॥ ७<span class="rvts2">.</span>०६६<span class="rvts2">.</span>०२</p>
<p class="Shloka">ता न॑ स्ति॒पा त॑नू॒पा वरु॑ण जरितॄ॒णाम्।</p>
<p class="Shloka">मित्र॑ सा॒धय॑तं॒ धिय॑॥ ७<span class="rvts2">.</span>०६६<span class="rvts2">.</span>०३</p>
<p class="Shloka">यद॒द्य सूर॒ उदि॒तेऽना॑गा मि॒त्रो अ॑र्य॒मा।</p>
<p class="Shloka">सु॒वाति॑ सवि॒ता भग॑॥ ७<span class="rvts2">.</span>०६६<span class="rvts2">.</span>०४</p>
<p class="Shloka">सु॒प्रा॒वीर॑स्तु॒ स क्षय॒ प्र नु याम॑न्सुदानवः।</p>
<p class="Shloka">ये नो॒ अंहो॑ऽति॒पिप्र॑ति॥ ७<span class="rvts2">.</span>०६६<span class="rvts2">.</span>०५</p>
<p class="Shloka">उ॒त स्व॒राजो॒ अदि॑ति॒रद॑ब्धस्य व्र॒तस्य॒ ये।</p>
<p class="Shloka">म॒हो राजा॑न ईशते॥ ७<span class="rvts2">.</span>०६६<span class="rvts2">.</span>०६</p>
<p class="Shloka">प्रति॑ वां॒ सूर॒ उदि॑ते मि॒त्रं गृ॑णीषे॒ वरु॑णम्।</p>
<p class="Shloka">अ॒र्य॒मणं॑ रि॒शाद॑सम्॥ ७<span class="rvts2">.</span>०६६<span class="rvts2">.</span>०७</p>
<p class="Shloka">रा॒या हि॑रण्य॒या म॒तिरि॒यम॑वृ॒काय॒ शव॑से।</p>
<p class="Shloka">इ॒यं विप्रा॑ मे॒धसा॑तये॥ ७<span class="rvts2">.</span>०६६<span class="rvts2">.</span>०८</p>
<p class="Shloka">ते स्या॑म देव वरुण॒ ते मि॑त्र सू॒रिभि॑ स॒ह।</p>
<p class="Shloka">इषं॒ स्व॑श्च धीमहि॥ ७<span class="rvts2">.</span>०६६<span class="rvts2">.</span>०९</p>
<p class="Shloka">ब॒हव॒ सूर॑चक्षसोऽग्निजि॒ह्वा ऋ॑ता॒वृध॑।</p>
<p class="Shloka">त्रीणि॒ ये ये॒मुर्वि॒दथा॑नि धी॒तिभि॒र्विश्वा॑नि॒ परि॑भूतिभिः॥ ७<span class="rvts2">.</span>०६६<span class="rvts2">.</span>१०</p>
<p class="Shloka">वि ये द॒धुः श॒रदं॒ मास॒मादह॑र्य॒ज्ञम॒क्तुं चादृच॑म्।</p>
<p class="Shloka">अ॒ना॒प्यं वरु॑णो मि॒त्रो अ॑र्य॒मा क्ष॒त्रं राजा॑न आशत॥ ७<span class="rvts2">.</span>०६६<span class="rvts2">.</span>११</p>
<p class="Shloka">तद्वो॑ अ॒द्य म॑नामहे सू॒क्तैः सूर॒ उदि॑ते।</p>
<p class="Shloka">यदोह॑ते॒ वरु॑णो मि॒त्रो अ॑र्य॒मा यू॒यमृ॒तस्य॑ रथ्यः॥ ७<span class="rvts2">.</span>०६६<span class="rvts2">.</span>१२</p>
<p class="Shloka">ऋ॒तावा॑न ऋ॒तजा॑ता ऋता॒वृधो॑ घो॒रासो॑ अनृत॒द्विष॑।</p>
<p class="Shloka">तेषां॑ वः सु॒म्ने सु॑च्छ॒र्दिष्ट॑मे नर॒ स्याम॒ ये च॑ सू॒रय॑॥ ७<span class="rvts2">.</span>०६६<span class="rvts2">.</span>१३</p>
<p class="Shloka">उदु॒ त्यद्द॑र्श॒तं वपु॑र्दि॒व ए॑ति प्रतिह्व॒रे।</p>
<p class="Shloka">यदी॑मा॒शुर्वह॑ति दे॒व एत॑शो॒ विश्व॑स्मै॒ चक्ष॑से॒ अर॑म्॥ ७<span class="rvts2">.</span>०६६<span class="rvts2">.</span>१४</p>
<p class="Shloka">शी॒र्ष्णःशी॑र्ष्णो॒ जग॑तस्त॒स्थुष॒स्पतिं॑ स॒मया॒ विश्व॒मा रज॑।</p>
<p class="Shloka">स॒प्त स्वसा॑रः सुवि॒ताय॒ सूर्यं॒ वह॑न्ति ह॒रितो॒ रथे॑॥ ७<span class="rvts2">.</span>०६६<span class="rvts2">.</span>१५</p>
<p class="Shloka">तच्चक्षु॑र्दे॒वहि॑तं शु॒क्रमु॒च्चर॑त्।</p>
<p class="Shloka">पश्ये॑म श॒रद॑ श॒तं जीवे॑म श॒रद॑ श॒तम्॥ ७<span class="rvts2">.</span>०६६<span class="rvts2">.</span>१६</p>
<p class="Shloka">काव्ये॑भिरदा॒भ्या या॑तं वरुण द्यु॒मत्।</p>
<p class="Shloka">मि॒त्रश्च॒ सोम॑पीतये॥ ७<span class="rvts2">.</span>०६६<span class="rvts2">.</span>१७</p>
<p class="Shloka">दि॒वो धाम॑भिर्वरुण मि॒त्रश्चा या॑तम॒द्रुहा॑।</p>
<p class="Shloka">पिब॑तं॒ सोम॑मातु॒जी॥ ७<span class="rvts2">.</span>०६६<span class="rvts2">.</span>१८</p>
<p class="Shloka">आ या॑तं मित्रावरुणा जुषा॒णावाहु॑तिं नरा।</p>
<p class="Shloka">पा॒तं सोम॑मृतावृधा॥ ७<span class="rvts2">.</span>०६६<span class="rvts2">.</span>१९</p>
<p class="Sub-Heading">सूक्त</p>
<p class="Shloka">प्रति॑ वां॒ रथं॑ नृपती ज॒रध्यै॑ ह॒विष्म॑ता॒ मन॑सा य॒ज्ञिये॑न।</p>
<p class="Shloka">यो वां॑ दू॒तो न धि॑ष्ण्या॒वजी॑ग॒रच्छा॑ सू॒नुर्न पि॒तरा॑ विवक्मि॥ ७<span class="rvts2">.</span>०६७<span class="rvts2">.</span>०१</p>
<p class="Shloka">अशो॑च्य॒ग्निः स॑मिधा॒नो अ॒स्मे उपो॑ अदृश्र॒न्तम॑सश्चि॒दन्ता॑।</p>
<p class="Shloka">अचे॑ति के॒तुरु॒षस॑ पु॒रस्ता॑च्छ्रि॒ये दि॒वो दु॑हि॒तुर्जाय॑मानः॥ ७<span class="rvts2">.</span>०६७<span class="rvts2">.</span>०२</p>
<p class="Shloka">अ॒भि वां॑ नू॒नम॑श्विना॒ सुहो॑ता॒ स्तोमै॑ सिषक्ति नासत्या विव॒क्वान्।</p>
<p class="Shloka">पू॒र्वीभि॑र्यातं प॒थ्या॑भिर॒र्वाक्स्व॒र्विदा॒ वसु॑मता॒ रथे॑न॥ ७<span class="rvts2">.</span>०६७<span class="rvts2">.</span>०३</p>
<p class="Shloka">अ॒वोर्वां॑ नू॒नम॑श्विना यु॒वाकु॑र्हु॒वे यद्वां॑ सु॒ते मा॑ध्वी वसू॒युः।</p>
<p class="Shloka">आ वां॑ वहन्तु॒ स्थवि॑रासो॒ अश्वा॒ पिबा॑थो अ॒स्मे सुषु॑ता॒ मधू॑नि॥ ७<span class="rvts2">.</span>०६७<span class="rvts2">.</span>०४</p>
<p class="Shloka">प्राची॑मु देवाश्विना॒ धियं॒ मेऽमृ॑ध्रां सा॒तये॑ कृतं वसू॒युम्।</p>
<p class="Shloka">विश्वा॑ अविष्टं॒ वाज॒ आ पुरं॑धी॒स्ता न॑ शक्तं शचीपती॒ शची॑भिः॥ ७<span class="rvts2">.</span>०६७<span class="rvts2">.</span>०५</p>
<p class="Shloka">अ॒वि॒ष्टं धी॒ष्व॑श्विना न आ॒सु प्र॒जाव॒द्रेतो॒ अह्र॑यं नो अस्तु।</p>
<p class="Shloka">आ वां॑ तो॒के तन॑ये॒ तूतु॑जानाः सु॒रत्ना॑सो दे॒ववी॑तिं गमेम॥ ७<span class="rvts2">.</span>०६७<span class="rvts2">.</span>०६</p>
<p class="Shloka">ए॒ष स्य वां॑ पूर्व॒गत्वे॑व॒ सख्ये॑ नि॒धिर्हि॒तो मा॑ध्वी रा॒तो अ॒स्मे।</p>
<p class="Shloka">अहे॑ळता॒ मन॒सा या॑तम॒र्वाग॒श्नन्ता॑ ह॒व्यं मानु॑षीषु वि॒क्षु॥ ७<span class="rvts2">.</span>०६७<span class="rvts2">.</span>०७</p>
<p class="Shloka">एक॑स्मि॒न्योगे॑ भुरणा समा॒ने परि॑ वां स॒प्त स्र॒वतो॒ रथो॑ गात्।</p>
<p class="Shloka">न वा॑यन्ति सु॒भ्वो॑ दे॒वयु॑क्ता॒ ये वां॑ धू॒र्षु त॒रण॑यो॒ वह॑न्ति॥ ७<span class="rvts2">.</span>०६७<span class="rvts2">.</span>०८</p>
<p class="Shloka">अ॒स॒श्चता॑ म॒घव॑द्भ्यो॒ हि भू॒तं ये रा॒या म॑घ॒देयं॑ जु॒नन्ति॑।</p>
<p class="Shloka">प्र ये बन्धुं॑ सू॒नृता॑भिस्ति॒रन्ते॒ गव्या॑ पृ॒ञ्चन्तो॒ अश्व्या॑ म॒घानि॑॥ ७<span class="rvts2">.</span>०६७<span class="rvts2">.</span>०९</p>
<p class="Shloka">नू मे॒ हव॒मा शृ॑णुतं युवाना यासि॒ष्टं व॒र्तिर॑श्विना॒विरा॑वत्।</p>
<p class="Shloka">ध॒त्तं रत्ना॑नि॒ जर॑तं च सू॒रीन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६७<span class="rvts2">.</span>१०</p>
<p class="Sub-Heading">सूक्त</p>
<p class="Shloka">आ शु॑भ्रा यातमश्विना॒ स्वश्वा॒ गिरो॑ दस्रा जुजुषा॒णा यु॒वाको॑।</p>
<p class="Shloka">ह॒व्यानि॑ च॒ प्रति॑भृता वी॒तं न॑॥ ७<span class="rvts2">.</span>०६८<span class="rvts2">.</span>०१</p>
<p class="Shloka">प्र वा॒मन्धां॑सि॒ मद्या॑न्यस्थु॒ररं॑ गन्तं ह॒विषो॑ वी॒तये॑ मे।</p>
<p class="Shloka">ति॒रो अ॒र्यो हव॑नानि श्रु॒तं न॑॥ ७<span class="rvts2">.</span>०६८<span class="rvts2">.</span>०२</p>
<p class="Shloka">प्र वां॒ रथो॒ मनो॑जवा इयर्ति ति॒रो रजां॑स्यश्विना श॒तोति॑।</p>
<p class="Shloka">अ॒स्मभ्यं॑ सूर्यावसू इया॒नः॥ ७<span class="rvts2">.</span>०६८<span class="rvts2">.</span>०३</p>
<p class="Shloka">अ॒यं ह॒ यद्वां॑ देव॒या उ॒ अद्रि॑रू॒र्ध्वो विव॑क्ति सोम॒सुद्यु॒वभ्या॑म्।</p>
<p class="Shloka">आ व॒ल्गू विप्रो॑ ववृतीत ह॒व्यैः॥ ७<span class="rvts2">.</span>०६८<span class="rvts2">.</span>०४</p>
<p class="Shloka">चि॒त्रं ह॒ यद्वां॒ भोज॑नं॒ न्वस्ति॒ न्यत्र॑ये॒ महि॑ष्वन्तं युयोतम्।</p>
<p class="Shloka">यो वा॑मो॒मानं॒ दध॑ते प्रि॒यः सन्॥ ७<span class="rvts2">.</span>०६८<span class="rvts2">.</span>०५</p>
<p class="Shloka">उ॒त त्यद्वां॑ जुर॒ते अ॑श्विना भू॒च्च्यवा॑नाय प्र॒तीत्यं॑ हवि॒र्दे।</p>
<p class="Shloka">अधि॒ यद्वर्प॑ इ॒तऊ॑ति ध॒त्थः॥ ७<span class="rvts2">.</span>०६८<span class="rvts2">.</span>०६</p>
<p class="Shloka">उ॒त त्यं भु॒ज्युम॑श्विना॒ सखा॑यो॒ मध्ये॑ जहुर्दु॒रेवा॑सः समु॒द्रे।</p>
<p class="Shloka">निरीं॑ पर्ष॒दरा॑वा॒ यो यु॒वाकु॑॥ ७<span class="rvts2">.</span>०६८<span class="rvts2">.</span>०७</p>
<p class="Shloka">वृका॑य चि॒ज्जस॑मानाय शक्तमु॒त श्रु॑तं श॒यवे॑ हू॒यमा॑ना।</p>
<p class="Shloka">याव॒घ्न्यामपि॑न्वतम॒पो न स्त॒र्यं॑ चिच्छ॒क्त्य॑श्विना॒ शची॑भिः॥ ७<span class="rvts2">.</span>०६८<span class="rvts2">.</span>०८</p>
<p class="Shloka">ए॒ष स्य का॒रुर्ज॑रते सू॒क्तैरग्रे॑ बुधा॒न उ॒षसां॑ सु॒मन्मा॑।</p>
<p class="Shloka">इ॒षा तं व॑र्धद॒घ्न्या पयो॑भिर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६८<span class="rvts2">.</span>०९</p>
<p class="Sub-Heading">सूक्त</p>
<p class="Shloka">आ वां॒ रथो॒ रोद॑सी बद्बधा॒नो हि॑र॒ण्ययो॒ वृष॑भिर्या॒त्वश्वै॑।</p>
<p class="Shloka">घृ॒तव॑र्तनिः प॒विभी॑ रुचा॒न इ॒षां वो॒ळ्हा नृ॒पति॑र्वा॒जिनी॑वान्॥ ७<span class="rvts2">.</span>०६९<span class="rvts2">.</span>०१</p>
<p class="Shloka">स प॑प्रथा॒नो अ॒भि पञ्च॒ भूमा॑ त्रिवन्धु॒रो मन॒सा या॑तु यु॒क्तः।</p>
<p class="Shloka">विशो॒ येन॒ गच्छ॑थो देव॒यन्ती॒ कुत्रा॑ चि॒द्याम॑मश्विना॒ दधा॑ना॥ ७<span class="rvts2">.</span>०६९<span class="rvts2">.</span>०२</p>
<p class="Shloka">स्वश्वा॑ य॒शसा या॑तम॒र्वाग्दस्रा॑ नि॒धिं मधु॑मन्तं पिबाथः।</p>
<p class="Shloka">वि वां॒ रथो॑ व॒ध्वा॒३ याद॑मा॒नोऽन्ता॑न्दि॒वो बा॑धते वर्त॒निभ्या॑म्॥ ७<span class="rvts2">.</span>०६९<span class="rvts2">.</span>०३</p>
<p class="Shloka">यु॒वोः श्रियं॒ परि॒ योषा॑वृणीत॒ सूरो॑ दुहि॒ता परि॑तक्म्यायाम्।</p>
<p class="Shloka">यद्दे॑व॒यन्त॒मव॑थ॒ शची॑भि॒ परि॑ घ्रं॒समो॒मना॑ वां॒ वयो॑ गात्॥ ७<span class="rvts2">.</span>०६९<span class="rvts2">.</span>०४</p>
<p class="Shloka">यो ह॒ स्य वां॑ रथिरा॒ वस्त॑ उ॒स्रा रथो॑ युजा॒नः प॑रि॒याति॑ व॒र्तिः।</p>
<p class="Shloka">तेन॑ न॒ शं योरु॒षसो॒ व्यु॑ष्टौ॒ न्य॑श्विना वहतं य॒ज्ञे अ॒स्मिन्॥ ७<span class="rvts2">.</span>०६९<span class="rvts2">.</span>०५</p>
<p class="Shloka">नरा॑ गौ॒रेव॑ वि॒द्युतं॑ तृषा॒णास्माक॑म॒द्य सव॒नोप॑ यातम्।</p>
<p class="Shloka">पु॒रु॒त्रा हि वां॑ म॒तिभि॒र्हव॑न्ते॒ मा वा॑म॒न्ये नि य॑मन्देव॒यन्त॑॥ ७<span class="rvts2">.</span>०६९<span class="rvts2">.</span>०६</p>
<p class="Shloka">यु॒वं भु॒ज्युमव॑विद्धं समु॒द्र उदू॑हथु॒रर्ण॑सो॒ अस्रि॑धानैः।</p>
<p class="Shloka">प॒त॒त्रिभि॑रश्र॒मैर॑व्य॒थिभि॑र्दं॒सना॑भिरश्विना पा॒रय॑न्ता॥ ७<span class="rvts2">.</span>०६९<span class="rvts2">.</span>०७</p>
<p class="Shloka">नू मे॒ हव॒मा शृ॑णुतं युवाना यासि॒ष्टं व॒र्तिर॑श्विना॒विरा॑वत्।</p>
<p class="Shloka">ध॒त्तं रत्ना॑नि॒ जर॑तं च सू॒रीन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०६९<span class="rvts2">.</span>०८</p>
<p class="Sub-Heading">सूक्त</p>
<p class="Shloka">आ वि॑श्ववाराश्विना गतं न॒ प्र तत्स्थान॑मवाचि वां पृथि॒व्याम्।</p>
<p class="Shloka">अश्वो॒ न वा॒जी शु॒नपृ॑ष्ठो अस्था॒दा यत्से॒दथु॑र्ध्रु॒वसे॒ न योनि॑म्॥ ७<span class="rvts2">.</span>०७०<span class="rvts2">.</span>०१</p>
<p class="Shloka">सिष॑क्ति॒ सा वां॑ सुम॒तिश्चनि॒ष्ठाता॑पि घ॒र्मो मनु॑षो दुरो॒णे।</p>
<p class="Shloka">यो वां॑ समु॒द्रान्स॒रित॒ पिप॒र्त्येत॑ग्वा चि॒न्न सु॒युजा॑ युजा॒नः॥ ७<span class="rvts2">.</span>०७०<span class="rvts2">.</span>०२</p>
<p class="Shloka">यानि॒ स्थाना॑न्यश्विना द॒धाथे॑ दि॒वो य॒ह्वीष्वोष॑धीषु वि॒क्षु।</p>
<p class="Shloka">नि पर्व॑तस्य मू॒र्धनि॒ सद॒न्तेषं॒ जना॑य दा॒शुषे॒ वह॑न्ता॥ ७<span class="rvts2">.</span>०७०<span class="rvts2">.</span>०३</p>
<p class="Shloka">च॒नि॒ष्टं दे॑वा॒ ओष॑धीष्व॒प्सु यद्यो॒ग्या अ॒श्नवै॑थे॒ ऋषी॑णाम्।</p>
<p class="Shloka">पु॒रूणि॒ रत्ना॒ दध॑तौ॒ न्य१स्मे अनु॒ पूर्वा॑णि चख्यथुर्यु॒गानि॑॥ ७<span class="rvts2">.</span>०७०<span class="rvts2">.</span>०४</p>
<p class="Shloka">शु॒श्रु॒वांसा॑ चिदश्विना पु॒रूण्य॒भि ब्रह्मा॑णि चक्षाथे॒ ऋषी॑णाम्।</p>
<p class="Shloka">प्रति॒ प्र या॑तं॒ वर॒मा जना॑या॒स्मे वा॑मस्तु सुम॒तिश्चनि॑ष्ठा॥ ७<span class="rvts2">.</span>०७०<span class="rvts2">.</span>०५</p>
<p class="Shloka">यो वां॑ य॒ज्ञो ना॑सत्या ह॒विष्मा॑न्कृ॒तब्र॑ह्मा सम॒र्यो॒३ भवा॑ति।</p>
<p class="Shloka">उप॒ प्र या॑तं॒ वर॒मा वसि॑ष्ठमि॒मा ब्रह्मा॑ण्यृच्यन्ते यु॒वभ्या॑म्॥ ७<span class="rvts2">.</span>०७०<span class="rvts2">.</span>०६</p>
<p class="Shloka">इ॒यं म॑नी॒षा इ॒यम॑श्विना॒ गीरि॒मां सु॑वृ॒क्तिं वृ॑षणा जुषेथाम्।</p>
<p class="Shloka">इ॒मा ब्रह्मा॑णि युव॒यून्य॑ग्मन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७०<span class="rvts2">.</span>०७</p>
<p class="Sub-Heading">सूक्त</p>
<p class="Shloka">अप॒ स्वसु॑रु॒षसो॒ नग्जि॑हीते रि॒णक्ति॑ कृ॒ष्णीर॑रु॒षाय॒ पन्था॑म्।</p>
<p class="Shloka">अश्वा॑मघा॒ गोम॑घा वां हुवेम॒ दिवा॒ नक्तं॒ शरु॑म॒स्मद्यु॑योतम्॥ ७<span class="rvts2">.</span>०७१<span class="rvts2">.</span>०१</p>
<p class="Shloka">उ॒पाया॑तं दा॒शुषे॒ मर्त्या॑य॒ रथे॑न वा॒मम॑श्विना॒ वह॑न्ता।</p>
<p class="Shloka">यु॒यु॒तम॒स्मदनि॑रा॒ममी॑वां॒ दिवा॒ नक्तं॑ माध्वी॒ त्रासी॑थां नः॥ ७<span class="rvts2">.</span>०७१<span class="rvts2">.</span>०२</p>
<p class="Shloka">आ वां॒ रथ॑मव॒मस्यां॒ व्यु॑ष्टौ सुम्ना॒यवो॒ वृष॑णो वर्तयन्तु।</p>
<p class="Shloka">स्यूम॑गभस्तिमृत॒युग्भि॒रश्वै॒राश्वि॑ना॒ वसु॑मन्तं वहेथाम्॥ ७<span class="rvts2">.</span>०७१<span class="rvts2">.</span>०३</p>
<p class="Shloka">यो वां॒ रथो॑ नृपती॒ अस्ति॑ वो॒ळ्हा त्रि॑वन्धु॒रो वसु॑माँ उ॒स्रया॑मा।</p>
<p class="Shloka">आ न॑ ए॒ना ना॑स॒त्योप॑ यातम॒भि यद्वां॑ वि॒श्वप्स्न्यो॒ जिगा॑ति॥ ७<span class="rvts2">.</span>०७१<span class="rvts2">.</span>०४</p>
<p class="Shloka">यु॒वं च्यवा॑नं ज॒रसो॑ऽमुमुक्तं॒ नि पे॒दव॑ ऊहथुरा॒शुमश्व॑म्।</p>
<p class="Shloka">निरंह॑स॒स्तम॑सः स्पर्त॒मत्रिं॒ नि जा॑हु॒षं शि॑थि॒रे धा॑तम॒न्तः॥ ७<span class="rvts2">.</span>०७१<span class="rvts2">.</span>०५</p>
<p class="Shloka">इ॒यं म॑नी॒षा इ॒यम॑श्विना॒ गीरि॒मां सु॑वृ॒क्तिं वृ॑षणा जुषेथाम्।</p>
<p class="Shloka">इ॒मा ब्रह्मा॑णि युव॒यून्य॑ग्मन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">आ गोम॑ता नासत्या॒ रथे॒नाश्वा॑वता पुरुश्च॒न्द्रेण॑ यातम्।</p>
<p class="Shloka">अ॒भि वां॒ विश्वा॑ नि॒युत॑ सचन्ते स्पा॒र्हया॑ श्रि॒या त॒न्वा॑ शुभा॒ना॥ ७<span class="rvts2">.</span>०७२<span class="rvts2">.</span>०१</p>
<p class="Shloka">आ नो॑ दे॒वेभि॒रुप॑ यातम॒र्वाक्स॒जोष॑सा नासत्या॒ रथे॑न।</p>
<p class="Shloka">यु॒वोर्हि न॑ स॒ख्या पित्र्या॑णि समा॒नो बन्धु॑रु॒त तस्य॑ वित्तम्॥ ७<span class="rvts2">.</span>०७२<span class="rvts2">.</span>०२</p>
<p class="Shloka">उदु॒ स्तोमा॑सो अ॒श्विनो॑रबुध्रञ्जा॒मि ब्रह्मा॑ण्यु॒षस॑श्च दे॒वीः।</p>
<p class="Shloka">आ॒विवा॑स॒न्रोद॑सी॒ धिष्ण्ये॒मे अच्छा॒ विप्रो॒ नास॑त्या विवक्ति॥ ७<span class="rvts2">.</span>०७२<span class="rvts2">.</span>०३</p>
<p class="Shloka">वि चेदु॒च्छन्त्य॑श्विना उ॒षास॒ प्र वां॒ ब्रह्मा॑णि का॒रवो॑ भरन्ते।</p>
<p class="Shloka">ऊ॒र्ध्वं भा॒नुं स॑वि॒ता दे॒वो अ॑श्रेद्बृ॒हद॒ग्नय॑ स॒मिधा॑ जरन्ते॥ ७<span class="rvts2">.</span>०७२<span class="rvts2">.</span>०४</p>
<p class="Shloka">आ प॒श्चाता॑न्नास॒त्या पु॒रस्ता॒दाश्वि॑ना यातमध॒रादुद॑क्तात्।</p>
<p class="Shloka">आ वि॒श्वत॒ पाञ्च॑जन्येन रा॒या यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७२<span class="rvts2">.</span>०५</p>
<p class="Sub-Heading">सूक्त</p>
<p class="Shloka">अता॑रिष्म॒ तम॑सस्पा॒रम॒स्य प्रति॒ स्तोमं॑ देव॒यन्तो॒ दधा॑नाः।</p>
<p class="Shloka">पु॒रु॒दंसा॑ पुरु॒तमा॑ पुरा॒जाम॑र्त्या हवते अ॒श्विना॒ गीः॥ ७<span class="rvts2">.</span>०७३<span class="rvts2">.</span>०१</p>
<p class="Shloka">न्यु॑ प्रि॒यो मनु॑षः सादि॒ होता॒ नास॑त्या॒ यो यज॑ते॒ वन्द॑ते च।</p>
<p class="Shloka">अ॒श्नी॒तं मध्वो॑ अश्विना उपा॒क आ वां॑ वोचे वि॒दथे॑षु॒ प्रय॑स्वान्॥ ७<span class="rvts2">.</span>०७३<span class="rvts2">.</span>०२</p>
<p class="Shloka">अहे॑म य॒ज्ञं प॒थामु॑रा॒णा इ॒मां सु॑वृ॒क्तिं वृ॑षणा जुषेथाम्।</p>
<p class="Shloka">श्रु॒ष्टी॒वेव॒ प्रेषि॑तो वामबोधि॒ प्रति॒ स्तोमै॒र्जर॑माणो॒ वसि॑ष्ठः॥ ७<span class="rvts2">.</span>०७३<span class="rvts2">.</span>०३</p>
<p class="Shloka">उप॒ त्या वह्नी॑ गमतो॒ विशं॑ नो रक्षो॒हणा॒ सम्भृ॑ता वी॒ळुपा॑णी।</p>
<p class="Shloka">समन्धां॑स्यग्मत मत्स॒राणि॒ मा नो॑ मर्धिष्ट॒मा ग॑तं शि॒वेन॑॥ ७<span class="rvts2">.</span>०७३<span class="rvts2">.</span>०४</p>
<p class="Shloka">आ प॒श्चाता॑न्नास॒त्या पु॒रस्ता॒दाश्वि॑ना यातमध॒रादुद॑क्तात्।</p>
<p class="Shloka">आ वि॒श्वत॒ पाञ्च॑जन्येन रा॒या यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७३<span class="rvts2">.</span>०५</p>
<p class="Sub-Heading">सूक्त</p>
<p class="Shloka">इ॒मा उ॑ वां॒ दिवि॑ष्टय उ॒स्रा ह॑वन्ते अश्विना।</p>
<p class="Shloka">अ॒यं वा॑म॒ह्वेऽव॑से शचीवसू॒ विशं॑विशं॒ हि गच्छ॑थः॥ ७<span class="rvts2">.</span>०७४<span class="rvts2">.</span>०१</p>
<p class="Shloka">यु॒वं चि॒त्रं द॑दथु॒र्भोज॑नं नरा॒ चोदे॑थां सू॒नृता॑वते।</p>
<p class="Shloka">अ॒र्वाग्रथं॒ सम॑नसा॒ नि य॑च्छतं॒ पिब॑तं सो॒म्यं मधु॑॥ ७<span class="rvts2">.</span>०७४<span class="rvts2">.</span>०२</p>
<p class="Shloka">आ या॑त॒मुप॑ भूषतं॒ मध्व॑ पिबतमश्विना।</p>
<p class="Shloka">दु॒ग्धं पयो॑ वृषणा जेन्यावसू॒ मा नो॑ मर्धिष्ट॒मा ग॑तम्॥ ७<span class="rvts2">.</span>०७४<span class="rvts2">.</span>०३</p>
<p class="Shloka">अश्वा॑सो॒ ये वा॒मुप॑ दा॒शुषो॑ गृ॒हं यु॒वां दीय॑न्ति॒ बिभ्र॑तः।</p>
<p class="Shloka">म॒क्षू॒युभि॑र्नरा॒ हये॑भिरश्वि॒ना दे॑वा यातमस्म॒यू॥ ७<span class="rvts2">.</span>०७४<span class="rvts2">.</span>०४</p>
<p class="Shloka">अधा॑ ह॒ यन्तो॑ अ॒श्विना॒ पृक्ष॑ सचन्त सू॒रय॑।</p>
<p class="Shloka">ता यं॑सतो म॒घव॑द्भ्यो ध्रु॒वं यश॑श्छ॒र्दिर॒स्मभ्यं॒ नास॑त्या॥ ७<span class="rvts2">.</span>०७४<span class="rvts2">.</span>०५</p>
<p class="Shloka">प्र ये य॒युर॑वृ॒कासो॒ रथा॑ इव नृपा॒तारो॒ जना॑नाम्।</p>
<p class="Shloka">उ॒त स्वेन॒ शव॑सा शूशुवु॒र्नर॑ उ॒त क्षि॑यन्ति सुक्षि॒तिम्॥ ७<span class="rvts2">.</span>०७४<span class="rvts2">.</span>०६</p>
<p class="Sub-Heading">सूक्त</p>
<p class="Shloka">व्यु१षा आ॑वो दिवि॒जा ऋ॒तेना॑विष्कृण्वा॒ना म॑हि॒मान॒मागा॑त्।</p>
<p class="Shloka">अप॒ द्रुह॒स्तम॑ आव॒रजु॑ष्ट॒मङ्गि॑रस्तमा प॒थ्या॑ अजीगः॥ ७<span class="rvts2">.</span>०७५<span class="rvts2">.</span>०१</p>
<p class="Shloka">म॒हे नो॑ अ॒द्य सु॑वि॒ताय॑ बो॒ध्युषो॑ म॒हे सौभ॑गाय॒ प्र य॑न्धि।</p>
<p class="Shloka">चि॒त्रं र॒यिं य॒शसं॑ धेह्य॒स्मे देवि॒ मर्ते॑षु मानुषि श्रव॒स्युम्॥ ७<span class="rvts2">.</span>०७५<span class="rvts2">.</span>०२</p>
<p class="Shloka">ए॒ते त्ये भा॒नवो॑ दर्श॒ताया॑श्चि॒त्रा उ॒षसो॑ अ॒मृता॑स॒ आगु॑।</p>
<p class="Shloka">ज॒नय॑न्तो॒ दैव्या॑नि व्र॒तान्या॑पृ॒णन्तो॑ अ॒न्तरि॑क्षा॒ व्य॑स्थुः॥ ७<span class="rvts2">.</span>०७५<span class="rvts2">.</span>०३</p>
<p class="Shloka">ए॒षा स्या यु॑जा॒ना प॑रा॒कात्पञ्च॑ क्षि॒तीः परि॑ स॒द्यो जि॑गाति।</p>
<p class="Shloka">अ॒भि॒पश्य॑न्ती व॒युना॒ जना॑नां दि॒वो दु॑हि॒ता भुव॑नस्य॒ पत्नी॑॥ ७<span class="rvts2">.</span>०७५<span class="rvts2">.</span>०४</p>
<p class="Shloka">वा॒जिनी॑वती॒ सूर्य॑स्य॒ योषा॑ चि॒त्राम॑घा रा॒य ई॑शे॒ वसू॑नाम्।</p>
<p class="Shloka">ऋषि॑ष्टुता ज॒रय॑न्ती म॒घोन्यु॒षा उ॑च्छति॒ वह्नि॑भिर्गृणा॒ना॥ ७<span class="rvts2">.</span>०७५<span class="rvts2">.</span>०५</p>
<p class="Shloka">प्रति॑ द्युता॒नाम॑रु॒षासो॒ अश्वा॑श्चि॒त्रा अ॑दृश्रन्नु॒षसं॒ वह॑न्तः।</p>
<p class="Shloka">याति॑ शु॒भ्रा वि॑श्व॒पिशा॒ रथे॑न॒ दधा॑ति॒ रत्नं॑ विध॒ते जना॑य॥ ७<span class="rvts2">.</span>०७५<span class="rvts2">.</span>०६</p>
<p class="Shloka">स॒त्या स॒त्येभि॑र्मह॒ती म॒हद्भि॑र्दे॒वी दे॒वेभि॑र्यज॒ता यज॑त्रैः।</p>
<p class="Shloka">रु॒जद्दृ॒ळ्हानि॒ दद॑दु॒स्रिया॑णां॒ प्रति॒ गाव॑ उ॒षसं॑ वावशन्त॥ ७<span class="rvts2">.</span>०७५<span class="rvts2">.</span>०७</p>
<p class="Shloka">नू नो॒ गोम॑द्वी॒रव॑द्धेहि॒ रत्न॒मुषो॒ अश्वा॑वत्पुरु॒भोजो॑ अ॒स्मे।</p>
<p class="Shloka">मा नो॑ ब॒र्हिः पु॑रु॒षता॑ नि॒दे क॑र्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७५<span class="rvts2">.</span>०८</p>
<p class="Sub-Heading">सूक्त</p>
<p class="Shloka">उदु॒ ज्योति॑र॒मृतं॑ वि॒श्वज॑न्यं वि॒श्वान॑रः सवि॒ता दे॒वो अ॑श्रेत्।</p>
<p class="Shloka">क्रत्वा॑ दे॒वाना॑मजनिष्ट॒ चक्षु॑रा॒विर॑क॒र्भुव॑नं॒ विश्व॑मु॒षाः॥ ७<span class="rvts2">.</span>०७६<span class="rvts2">.</span>०१</p>
<p class="Shloka">प्र मे॒ पन्था॑ देव॒याना॑ अदृश्र॒न्नम॑र्धन्तो॒ वसु॑भि॒रिष्कृ॑तासः।</p>
<p class="Shloka">अभू॑दु के॒तुरु॒षस॑ पु॒रस्ता॑त्प्रती॒च्यागा॒दधि॑ ह॒र्म्येभ्य॑॥ ७<span class="rvts2">.</span>०७६<span class="rvts2">.</span>०२</p>
<p class="Shloka">तानीदहा॑नि बहु॒लान्या॑स॒न्या प्रा॒चीन॒मुदि॑ता॒ सूर्य॑स्य।</p>
<p class="Shloka">यत॒ परि॑ जा॒र इ॑वा॒चर॒न्त्युषो॑ ददृ॒क्षे न पुन॑र्य॒तीव॑॥ ७<span class="rvts2">.</span>०७६<span class="rvts2">.</span>०३</p>
<p class="Shloka">त इद्दे॒वानां॑ सध॒माद॑ आसन्नृ॒तावा॑नः क॒वय॑ पू॒र्व्यास॑।</p>
<p class="Shloka">गू॒ळ्हं ज्योति॑ पि॒तरो॒ अन्व॑विन्दन्स॒त्यम॑न्त्रा अजनयन्नु॒षास॑म्॥ ७<span class="rvts2">.</span>०७६<span class="rvts2">.</span>०४</p>
<p class="Shloka">स॒मा॒न ऊ॒र्वे अधि॒ संग॑तास॒ सं जा॑नते॒ न य॑तन्ते मि॒थस्ते।</p>
<p class="Shloka">ते दे॒वानां॒ न मि॑नन्ति व्र॒तान्यम॑र्धन्तो॒ वसु॑भि॒र्याद॑मानाः॥ ७<span class="rvts2">.</span>०७६<span class="rvts2">.</span>०५</p>
<p class="Shloka">प्रति॑ त्वा॒ स्तोमै॑रीळते॒ वसि॑ष्ठा उष॒र्बुध॑ सुभगे तुष्टु॒वांस॑।</p>
<p class="Shloka">गवां॑ ने॒त्री वाज॑पत्नी न उ॒च्छोष॑ सुजाते प्रथ॒मा ज॑रस्व॥ ७<span class="rvts2">.</span>०७६<span class="rvts2">.</span>०६</p>
<p class="Shloka">ए॒षा ने॒त्री राध॑सः सू॒नृता॑नामु॒षा उ॒च्छन्ती॑ रिभ्यते॒ वसि॑ष्ठैः।</p>
<p class="Shloka">दी॒र्घ॒श्रुतं॑ र॒यिम॒स्मे दधा॑ना यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७६<span class="rvts2">.</span>०७</p>
<p class="Sub-Heading">सूक्त</p>
<p class="Shloka">उपो॑ रुरुचे युव॒तिर्न योषा॒ विश्वं॑ जी॒वं प्र॑सु॒वन्ती॑ च॒रायै॑।</p>
<p class="Shloka">अभू॑द॒ग्निः स॒मिधे॒ मानु॑षाणा॒मक॒र्ज्योति॒र्बाध॑माना॒ तमां॑सि॥ ७<span class="rvts2">.</span>०७७<span class="rvts2">.</span>०१</p>
<p class="Shloka">विश्वं॑ प्रती॒ची स॒प्रथा॒ उद॑स्था॒द्रुश॒द्वासो॒ बिभ्र॑ती शु॒क्रम॑श्वैत्।</p>
<p class="Shloka">हिर॑ण्यवर्णा सु॒दृशी॑कसंदृ॒ग्गवां॑ मा॒ता ने॒त्र्यह्ना॑मरोचि॥ ७<span class="rvts2">.</span>०७७<span class="rvts2">.</span>०२</p>
<p class="Shloka">दे॒वानां॒ चक्षु॑ सु॒भगा॒ वह॑न्ती श्वे॒तं नय॑न्ती सु॒दृशी॑क॒मश्व॑म्।</p>
<p class="Shloka">उ॒षा अ॑दर्शि र॒श्मिभि॒र्व्य॑क्ता चि॒त्राम॑घा॒ विश्व॒मनु॒ प्रभू॑ता॥ ७<span class="rvts2">.</span>०७७<span class="rvts2">.</span>०३</p>
<p class="Shloka">अन्ति॑वामा दू॒रे अ॒मित्र॑मुच्छो॒र्वीं गव्यू॑ति॒मभ॑यं कृधी नः।</p>
<p class="Shloka">या॒वय॒ द्वेष॒ आ भ॑रा॒ वसू॑नि चो॒दय॒ राधो॑ गृण॒ते म॑घोनि॥ ७<span class="rvts2">.</span>०७७<span class="rvts2">.</span>०४</p>
<p class="Shloka">अ॒स्मे श्रेष्ठे॑भिर्भा॒नुभि॒र्वि भा॒ह्युषो॑ देवि प्रति॒रन्ती॑ न॒ आयु॑।</p>
<p class="Shloka">इषं॑ च नो॒ दध॑ती विश्ववारे॒ गोम॒दश्वा॑व॒द्रथ॑वच्च॒ राध॑॥ ७<span class="rvts2">.</span>०७७<span class="rvts2">.</span>०५</p>
<p class="Shloka">यां त्वा॑ दिवो दुहितर्व॒र्धय॒न्त्युष॑ सुजाते म॒तिभि॒र्वसि॑ष्ठाः।</p>
<p class="Shloka">सास्मासु॑ धा र॒यिमृ॒ष्वं बृ॒हन्तं॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७७<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प्रति॑ के॒तव॑ प्रथ॒मा अ॑दृश्रन्नू॒र्ध्वा अ॑स्या अ॒ञ्जयो॒ वि श्र॑यन्ते।</p>
<p class="Shloka">उषो॑ अ॒र्वाचा॑ बृह॒ता रथे॑न॒ ज्योति॑ष्मता वा॒मम॒स्मभ्यं॑ वक्षि॥ ७<span class="rvts2">.</span>०७८<span class="rvts2">.</span>०१</p>
<p class="Shloka">प्रति॑ षीम॒ग्निर्ज॑रते॒ समि॑द्ध॒ प्रति॒ विप्रा॑सो म॒तिभि॑र्गृ॒णन्त॑।</p>
<p class="Shloka">उ॒षा या॑ति॒ ज्योति॑षा॒ बाध॑माना॒ विश्वा॒ तमां॑सि दुरि॒ताप॑ दे॒वी॥ ७<span class="rvts2">.</span>०७८<span class="rvts2">.</span>०२</p>
<p class="Shloka">ए॒ता उ॒ त्याः प्रत्य॑दृश्रन्पु॒रस्ता॒ज्ज्योति॒र्यच्छ॑न्तीरु॒षसो॑ विभा॒तीः।</p>
<p class="Shloka">अजी॑जन॒न्सूर्यं॑ य॒ज्ञम॒ग्निम॑पा॒चीनं॒ तमो॑ अगा॒दजु॑ष्टम्॥ ७<span class="rvts2">.</span>०७८<span class="rvts2">.</span>०३</p>
<p class="Shloka">अचे॑ति दि॒वो दु॑हि॒ता म॒घोनी॒ विश्वे॑ पश्यन्त्यु॒षसं॑ विभा॒तीम्।</p>
<p class="Shloka">आस्था॒द्रथं॑ स्व॒धया॑ यु॒ज्यमा॑न॒मा यमश्वा॑सः सु॒युजो॒ वह॑न्ति॥ ७<span class="rvts2">.</span>०७८<span class="rvts2">.</span>०४</p>
<p class="Shloka">प्रति॑ त्वा॒द्य सु॒मन॑सो बुधन्ता॒स्माका॑सो म॒घवा॑नो व॒यं च॑।</p>
<p class="Shloka">ति॒ल्वि॒ला॒यध्व॑मुषसो विभा॒तीर्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७८<span class="rvts2">.</span>०५</p>
<p class="Sub-Heading">सूक्त</p>
<p class="Shloka">व्यु१षा आ॑वः प॒थ्या॒३ जना॑नां॒ पञ्च॑ क्षि॒तीर्मानु॑षीर्बो॒धय॑न्ती।</p>
<p class="Shloka">सु॒सं॒दृग्भि॑रु॒क्षभि॑र्भा॒नुम॑श्रे॒द्वि सूर्यो॒ रोद॑सी॒ चक्ष॑सावः॥ ७<span class="rvts2">.</span>०७९<span class="rvts2">.</span>०१</p>
<p class="Shloka">व्य॑ञ्जते दि॒वो अन्ते॑ष्व॒क्तून्विशो॒ न यु॒क्ता उ॒षसो॑ यतन्ते।</p>
<p class="Shloka">सं ते॒ गाव॒स्तम॒ आ व॑र्तयन्ति॒ ज्योति॑र्यच्छन्ति सवि॒तेव॑ बा॒हू॥ ७<span class="rvts2">.</span>०७९<span class="rvts2">.</span>०२</p>
<p class="Shloka">अभू॑दु॒षा इन्द्र॑तमा म॒घोन्यजी॑जनत्सुवि॒ताय॒ श्रवां॑सि।</p>
<p class="Shloka">वि दि॒वो दे॒वी दु॑हि॒ता द॑धा॒त्यङ्गि॑रस्तमा सु॒कृते॒ वसू॑नि॥ ७<span class="rvts2">.</span>०७९<span class="rvts2">.</span>०३</p>
<p class="Shloka">ताव॑दुषो॒ राधो॑ अ॒स्मभ्यं॑ रास्व॒ याव॑त्स्तो॒तृभ्यो॒ अर॑दो गृणा॒ना।</p>
<p class="Shloka">यां त्वा॑ ज॒ज्ञुर्वृ॑ष॒भस्या॒ रवे॑ण॒ वि दृ॒ळ्हस्य॒ दुरो॒ अद्रे॑रौर्णोः॥ ७<span class="rvts2">.</span>०७९<span class="rvts2">.</span>०४</p>
<p class="Shloka">दे॒वंदे॑वं॒ राध॑से चो॒दय॑न्त्यस्म॒द्र्य॑क्सू॒नृता॑ ई॒रय॑न्ती।</p>
<p class="Shloka">व्यु॒च्छन्ती॑ नः स॒नये॒ धियो॑ धा यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०७९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्रति॒ स्तोमे॑भिरु॒षसं॒ वसि॑ष्ठा गी॒र्भिर्विप्रा॑सः प्रथ॒मा अ॑बुध्रन्।</p>
<p class="Shloka">वि॒व॒र्तय॑न्तीं॒ रज॑सी॒ सम॑न्ते आविष्कृण्व॒तीं भुव॑नानि॒ विश्वा॑॥ ७<span class="rvts2">.</span>०८०<span class="rvts2">.</span>०१</p>
<p class="Shloka">ए॒षा स्या नव्य॒मायु॒र्दधा॑ना गू॒ढ्वी तमो॒ ज्योति॑षो॒षा अ॑बोधि।</p>
<p class="Shloka">अग्र॑ एति युव॒तिरह्र॑याणा॒ प्राचि॑कित॒त्सूर्यं॑ य॒ज्ञम॒ग्निम्॥ ७<span class="rvts2">.</span>०८०<span class="rvts2">.</span>०२</p>
<p class="Shloka">अश्वा॑वती॒र्गोम॑तीर्न उ॒षासो॑ वी॒रव॑ती॒ सद॑मुच्छन्तु भ॒द्राः।</p>
<p class="Shloka">घृ॒तं दुहा॑ना वि॒श्वत॒ प्रपी॑ता यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०८०<span class="rvts2">.</span>०३</p>
<p class="Sub-Heading">सूक्त</p>
<p class="Shloka">प्रत्यु॑ अदर्श्याय॒त्यु१च्छन्ती॑ दुहि॒ता दि॒वः।</p>
<p class="Shloka">अपो॒ महि॑ व्ययति॒ चक्ष॑से॒ तमो॒ ज्योति॑ष्कृणोति सू॒नरी॑॥ ७<span class="rvts2">.</span>०८१<span class="rvts2">.</span>०१</p>
<p class="Shloka">उदु॒स्रिया॑ सृजते॒ सूर्य॒ सचाँ॑ उ॒द्यन्नक्ष॑त्रमर्चि॒वत्।</p>
<p class="Shloka">तवेदु॑षो॒ व्युषि॒ सूर्य॑स्य च॒ सं भ॒क्तेन॑ गमेमहि॥ ७<span class="rvts2">.</span>०८१<span class="rvts2">.</span>०२</p>
<p class="Shloka">प्रति॑ त्वा दुहितर्दिव॒ उषो॑ जी॒रा अ॑भुत्स्महि।</p>
<p class="Shloka">या वह॑सि पु॒रु स्पा॒र्हं व॑नन्वति॒ रत्नं॒ न दा॒शुषे॒ मय॑॥ ७<span class="rvts2">.</span>०८१<span class="rvts2">.</span>०३</p>
<p class="Shloka">उ॒च्छन्ती॒ या कृ॒णोषि॑ मं॒हना॑ महि प्र॒ख्यै दे॑वि॒ स्व॑र्दृ॒शे।</p>
<p class="Shloka">तस्या॑स्ते रत्न॒भाज॑ ईमहे व॒यं स्याम॑ मा॒तुर्न सू॒नव॑॥ ७<span class="rvts2">.</span>०८१<span class="rvts2">.</span>०४</p>
<p class="Shloka">तच्चि॒त्रं राध॒ आ भ॒रोषो॒ यद्दी॑र्घ॒श्रुत्त॑मम्।</p>
<p class="Shloka">यत्ते॑ दिवो दुहितर्मर्त॒भोज॑नं॒ तद्रा॑स्व भु॒नजा॑महै॥ ७<span class="rvts2">.</span>०८१<span class="rvts2">.</span>०५</p>
<p class="Shloka">श्रव॑ सू॒रिभ्यो॑ अ॒मृतं॑ वसुत्व॒नं वाजाँ॑ अ॒स्मभ्यं॒ गोम॑तः।</p>
<p class="Shloka">चो॒द॒यि॒त्री म॒घोन॑ सू॒नृता॑वत्यु॒षा उ॑च्छ॒दप॒ स्रिध॑॥ ७<span class="rvts2">.</span>०८१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">इन्द्रा॑वरुणा यु॒वम॑ध्व॒राय॑ नो वि॒शे जना॑य॒ महि॒ शर्म॑ यच्छतम्।</p>
<p class="Shloka">दी॒र्घप्र॑यज्यु॒मति॒ यो व॑नु॒ष्यति॑ व॒यं ज॑येम॒ पृत॑नासु दू॒ढ्य॑॥ ७<span class="rvts2">.</span>०८२<span class="rvts2">.</span>०१</p>
<p class="Shloka">स॒म्राळ॒न्यः स्व॒राळ॒न्य उ॑च्यते वां म॒हान्ता॒विन्द्रा॒वरु॑णा म॒हाव॑सू।</p>
<p class="Shloka">विश्वे॑ दे॒वास॑ पर॒मे व्यो॑मनि॒ सं वा॒मोजो॑ वृषणा॒ सं बलं॑ दधुः॥ ७<span class="rvts2">.</span>०८२<span class="rvts2">.</span>०२</p>
<p class="Shloka">अन्व॒पां खान्य॑तृन्त॒मोज॒सा सूर्य॑मैरयतं दि॒वि प्र॒भुम्।</p>
<p class="Shloka">इन्द्रा॑वरुणा॒ मदे॑ अस्य मा॒यिनोऽपि॑न्वतम॒पित॒ पिन्व॑तं॒ धिय॑॥ ७<span class="rvts2">.</span>०८२<span class="rvts2">.</span>०३</p>
<p class="Shloka">यु॒वामिद्यु॒त्सु पृत॑नासु॒ वह्न॑यो यु॒वां क्षेम॑स्य प्रस॒वे मि॒तज्ञ॑वः।</p>
<p class="Shloka">ई॒शा॒ना वस्व॑ उ॒भय॑स्य का॒रव॒ इन्द्रा॑वरुणा सु॒हवा॑ हवामहे॥ ७<span class="rvts2">.</span>०८२<span class="rvts2">.</span>०४</p>
<p class="Shloka">इन्द्रा॑वरुणा॒ यदि॒मानि॑ च॒क्रथु॒र्विश्वा॑ जा॒तानि॒ भुव॑नस्य म॒ज्मना॑।</p>
<p class="Shloka">क्षेमे॑ण मि॒त्रो वरु॑णं दुव॒स्यति॑ म॒रुद्भि॑रु॒ग्रः शुभ॑म॒न्य ई॑यते॥ ७<span class="rvts2">.</span>०८२<span class="rvts2">.</span>०५</p>
<p class="Shloka">म॒हे शु॒ल्काय॒ वरु॑णस्य॒ नु त्वि॒ष ओजो॑ मिमाते ध्रु॒वम॑स्य॒ यत्स्वम्।</p>
<p class="Shloka">अजा॑मिम॒न्यः श्न॒थय॑न्त॒माति॑रद्द॒भ्रेभि॑र॒न्यः प्र वृ॑णोति॒ भूय॑सः॥ ७<span class="rvts2">.</span>०८२<span class="rvts2">.</span>०६</p>
<p class="Shloka">न तमंहो॒ न दु॑रि॒तानि॒ मर्त्य॒मिन्द्रा॑वरुणा॒ न तप॒ कुत॑श्च॒न।</p>
<p class="Shloka">यस्य॑ देवा॒ गच्छ॑थो वी॒थो अ॑ध्व॒रं न तं मर्त॑स्य नशते॒ परि॑ह्वृतिः॥ ७<span class="rvts2">.</span>०८२<span class="rvts2">.</span>०७</p>
<p class="Shloka">अ॒र्वाङ्न॑रा॒ दैव्ये॒नाव॒सा ग॑तं शृणु॒तं हवं॒ यदि॑ मे॒ जुजो॑षथः।</p>
<p class="Shloka">यु॒वोर्हि स॒ख्यमु॒त वा॒ यदाप्यं॑ मार्डी॒कमि॑न्द्रावरुणा॒ नि य॑च्छतम्॥ ७<span class="rvts2">.</span>०८२<span class="rvts2">.</span>०८</p>
<p class="Shloka">अ॒स्माक॑मिन्द्रावरुणा॒ भरे॑भरे पुरोयो॒धा भ॑वतं कृष्ट्योजसा।</p>
<p class="Shloka">यद्वां॒ हव॑न्त उ॒भये॒ अध॑ स्पृ॒धि नर॑स्तो॒कस्य॒ तन॑यस्य सा॒तिषु॑॥ ७<span class="rvts2">.</span>०८२<span class="rvts2">.</span>०९</p>
<p class="Shloka">अ॒स्मे इन्द्रो॒ वरु॑णो मि॒त्रो अ॑र्य॒मा द्यु॒म्नं य॑च्छन्तु॒ महि॒ शर्म॑ स॒प्रथ॑।</p>
<p class="Shloka">अ॒व॒ध्रं ज्योति॒रदि॑तेरृता॒वृधो॑ दे॒वस्य॒ श्लोकं॑ सवि॒तुर्म॑नामहे॥ ७<span class="rvts2">.</span>०८२<span class="rvts2">.</span>१०</p>
<p class="Sub-Heading">सूक्त</p>
<p class="Shloka">यु॒वां न॑रा॒ पश्य॑मानास॒ आप्यं॑ प्रा॒चा ग॒व्यन्त॑ पृथु॒पर्श॑वो ययुः।</p>
<p class="Shloka">दासा॑ च वृ॒त्रा ह॒तमार्या॑णि च सु॒दास॑मिन्द्रावरु॒णाव॑सावतम्॥ ७<span class="rvts2">.</span>०८३<span class="rvts2">.</span>०१</p>
<p class="Shloka">यत्रा॒ नर॑ स॒मय॑न्ते कृ॒तध्व॑जो॒ यस्मि॑न्ना॒जा भव॑ति॒ किं च॒न प्रि॒यम्।</p>
<p class="Shloka">यत्रा॒ भय॑न्ते॒ भुव॑ना स्व॒र्दृश॒स्तत्रा॑ न इन्द्रावरु॒णाधि॑ वोचतम्॥ ७<span class="rvts2">.</span>०८३<span class="rvts2">.</span>०२</p>
<p class="Shloka">सं भूम्या॒ अन्ता॑ ध्वसि॒रा अ॑दृक्ष॒तेन्द्रा॑वरुणा दि॒वि घोष॒ आरु॑हत्।</p>
<p class="Shloka">अस्थु॒र्जना॑ना॒मुप॒ मामरा॑तयो॒ऽर्वागव॑सा हवनश्रु॒ता ग॑तम्॥ ७<span class="rvts2">.</span>०८३<span class="rvts2">.</span>०३</p>
<p class="Shloka">इन्द्रा॑वरुणा व॒धना॑भिरप्र॒ति भे॒दं व॒न्वन्ता॒ प्र सु॒दास॑मावतम्।</p>
<p class="Shloka">ब्रह्मा॑ण्येषां शृणुतं॒ हवी॑मनि स॒त्या तृत्सू॑नामभवत्पु॒रोहि॑तिः॥ ७<span class="rvts2">.</span>०८३<span class="rvts2">.</span>०४</p>
<p class="Shloka">इन्द्रा॑वरुणाव॒भ्या त॑पन्ति मा॒घान्य॒र्यो व॒नुषा॒मरा॑तयः।</p>
<p class="Shloka">यु॒वं हि वस्व॑ उ॒भय॑स्य॒ राज॒थोऽध॑ स्मा नोऽवतं॒ पार्ये॑ दि॒वि॥ ७<span class="rvts2">.</span>०८३<span class="rvts2">.</span>०५</p>
<p class="Shloka">यु॒वां ह॑वन्त उ॒भया॑स आ॒जिष्विन्द्रं॑ च॒ वस्वो॒ वरु॑णं च सा॒तये॑।</p>
<p class="Shloka">यत्र॒ राज॑भिर्द॒शभि॒र्निबा॑धितं॒ प्र सु॒दास॒माव॑तं॒ तृत्सु॑भिः स॒ह॥ ७<span class="rvts2">.</span>०८३<span class="rvts2">.</span>०६</p>
<p class="Shloka">दश॒ राजा॑न॒ समि॑ता॒ अय॑ज्यवः सु॒दास॑मिन्द्रावरुणा॒ न यु॑युधुः।</p>
<p class="Shloka">स॒त्या नृ॒णाम॑द्म॒सदा॒मुप॑स्तुतिर्दे॒वा ए॑षामभवन्दे॒वहू॑तिषु॥ ७<span class="rvts2">.</span>०८३<span class="rvts2">.</span>०७</p>
<p class="Shloka">दा॒श॒रा॒ज्ञे परि॑यत्ताय वि॒श्वत॑ सु॒दास॑ इन्द्रावरुणावशिक्षतम्।</p>
<p class="Shloka">श्वि॒त्यञ्चो॒ यत्र॒ नम॑सा कप॒र्दिनो॑ धि॒या धीव॑न्तो॒ अस॑पन्त॒ तृत्स॑वः॥ ७<span class="rvts2">.</span>०८३<span class="rvts2">.</span>०८</p>
<p class="Shloka">वृ॒त्राण्य॒न्यः स॑मि॒थेषु॒ जिघ्न॑ते व्र॒तान्य॒न्यो अ॒भि र॑क्षते॒ सदा॑।</p>
<p class="Shloka">हवा॑महे वां वृषणा सुवृ॒क्तिभि॑र॒स्मे इ॑न्द्रावरुणा॒ शर्म॑ यच्छतम्॥ ७<span class="rvts2">.</span>०८३<span class="rvts2">.</span>०९</p>
<p class="Shloka">अ॒स्मे इन्द्रो॒ वरु॑णो मि॒त्रो अ॑र्य॒मा द्यु॒म्नं य॑च्छन्तु॒ महि॒ शर्म॑ स॒प्रथ॑।</p>
<p class="Shloka">अ॒व॒ध्रं ज्योति॒रदि॑तेरृता॒वृधो॑ दे॒वस्य॒ श्लोकं॑ सवि॒तुर्म॑नामहे॥ ७<span class="rvts2">.</span>०८३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">आ वां॑ राजानावध्व॒रे व॑वृत्यां ह॒व्येभि॑रिन्द्रावरुणा॒ नमो॑भिः।</p>
<p class="Shloka">प्र वां॑ घृ॒ताची॑ बा॒ह्वोर्दधा॑ना॒ परि॒ त्मना॒ विषु॑रूपा जिगाति॥ ७<span class="rvts2">.</span>०८४<span class="rvts2">.</span>०१</p>
<p class="Shloka">यु॒वो रा॒ष्ट्रं बृ॒हदि॑न्वति॒ द्यौर्यौ से॒तृभि॑रर॒ज्जुभि॑ सिनी॒थः।</p>
<p class="Shloka">परि॑ नो॒ हेळो॒ वरु॑णस्य वृज्या उ॒रुं न॒ इन्द्र॑ कृणवदु लो॒कम्॥ ७<span class="rvts2">.</span>०८४<span class="rvts2">.</span>०२</p>
<p class="Shloka">कृ॒तं नो॑ य॒ज्ञं वि॒दथे॑षु॒ चारुं॑ कृ॒तं ब्रह्मा॑णि सू॒रिषु॑ प्रश॒स्ता।</p>
<p class="Shloka">उपो॑ र॒यिर्दे॒वजू॑तो न एतु॒ प्र ण॑ स्पा॒र्हाभि॑रू॒तिभि॑स्तिरेतम्॥ ७<span class="rvts2">.</span>०८४<span class="rvts2">.</span>०३</p>
<p class="Shloka">अ॒स्मे इ॑न्द्रावरुणा वि॒श्ववा॑रं र॒यिं ध॑त्तं॒ वसु॑मन्तं पुरु॒क्षुम्।</p>
<p class="Shloka">प्र य आ॑दि॒त्यो अनृ॑ता मि॒नात्यमि॑ता॒ शूरो॑ दयते॒ वसू॑नि॥ ७<span class="rvts2">.</span>०८४<span class="rvts2">.</span>०४</p>
<p class="Shloka">इ॒यमिन्द्रं॒ वरु॑णमष्ट मे॒ गीः प्राव॑त्तो॒के तन॑ये॒ तूतु॑जाना।</p>
<p class="Shloka">सु॒रत्ना॑सो दे॒ववी॑तिं गमेम यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०८४<span class="rvts2">.</span>०५</p>
<p class="Sub-Heading">सूक्त</p>
<p class="Shloka">पु॒नी॒षे वा॑मर॒क्षसं॑ मनी॒षां सोम॒मिन्द्रा॑य॒ वरु॑णाय॒ जुह्व॑त्।</p>
<p class="Shloka">घृ॒तप्र॑तीकामु॒षसं॒ न दे॒वीं ता नो॒ याम॑न्नुरुष्यताम॒भीके॑॥ ७<span class="rvts2">.</span>०८५<span class="rvts2">.</span>०१</p>
<p class="Shloka">स्पर्ध॑न्ते॒ वा उ॑ देव॒हूये॒ अत्र॒ येषु॑ ध्व॒जेषु॑ दि॒द्यव॒ पत॑न्ति।</p>
<p class="Shloka">यु॒वं ताँ इ॑न्द्रावरुणाव॒मित्रा॑न्ह॒तं परा॑च॒ शर्वा॒ विषू॑चः॥ ७<span class="rvts2">.</span>०८५<span class="rvts2">.</span>०२</p>
<p class="Shloka">आप॑श्चि॒द्धि स्वय॑शस॒ सद॑स्सु दे॒वीरिन्द्रं॒ वरु॑णं दे॒वता॒ धुः।</p>
<p class="Shloka">कृ॒ष्टीर॒न्यो धा॒रय॑ति॒ प्रवि॑क्ता वृ॒त्राण्य॒न्यो अ॑प्र॒तीनि॑ हन्ति॥ ७<span class="rvts2">.</span>०८५<span class="rvts2">.</span>०३</p>
<p class="Shloka">स सु॒क्रतु॑रृत॒चिद॑स्तु॒ होता॒ य आ॑दित्य॒ शव॑सा वां॒ नम॑स्वान्।</p>
<p class="Shloka">आ॒व॒वर्त॒दव॑से वां ह॒विष्मा॒नस॒दित्स सु॑वि॒ताय॒ प्रय॑स्वान्॥ ७<span class="rvts2">.</span>०८५<span class="rvts2">.</span>०४</p>
<p class="Shloka">इ॒यमिन्द्रं॒ वरु॑णमष्ट मे॒ गीः प्राव॑त्तो॒के तन॑ये॒ तूतु॑जाना।</p>
<p class="Shloka">सु॒रत्ना॑सो दे॒ववी॑तिं गमेम यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०८५<span class="rvts2">.</span>०५</p>
<p class="Sub-Heading">सूक्त</p>
<p class="Shloka">धीरा॒ त्व॑स्य महि॒ना ज॒नूंषि॒ वि यस्त॒स्तम्भ॒ रोद॑सी चिदु॒र्वी।</p>
<p class="Shloka">प्र नाक॑मृ॒ष्वं नु॑नुदे बृ॒हन्तं॑ द्वि॒ता नक्ष॑त्रं प॒प्रथ॑च्च॒ भूम॑॥ ७<span class="rvts2">.</span>०८६<span class="rvts2">.</span>०१</p>
<p class="Shloka">उ॒त स्वया॑ त॒न्वा॒३ सं व॑दे॒ तत्क॒दा न्व१न्तर्वरु॑णे भुवानि।</p>
<p class="Shloka">किं मे॑ ह॒व्यमहृ॑णानो जुषेत क॒दा मृ॑ळी॒कं सु॒मना॑ अ॒भि ख्य॑म्॥ ७<span class="rvts2">.</span>०८६<span class="rvts2">.</span>०२</p>
<p class="Shloka">पृ॒च्छे तदेनो॑ वरुण दि॒दृक्षूपो॑ एमि चिकि॒तुषो॑ वि॒पृच्छ॑म्।</p>
<p class="Shloka">स॒मा॒नमिन्मे॑ क॒वय॑श्चिदाहुर॒यं ह॒ तुभ्यं॒ वरु॑णो हृणीते॥ ७<span class="rvts2">.</span>०८६<span class="rvts2">.</span>०३</p>
<p class="Shloka">किमाग॑ आस वरुण॒ ज्येष्ठं॒ यत्स्तो॒तारं॒ जिघां॑ससि॒ सखा॑यम्।</p>
<p class="Shloka">प्र तन्मे॑ वोचो दूळभ स्वधा॒वोऽव॑ त्वाने॒ना नम॑सा तु॒र इ॑याम्॥ ७<span class="rvts2">.</span>०८६<span class="rvts2">.</span>०४</p>
<p class="Shloka">अव॑ द्रु॒ग्धानि॒ पित्र्या॑ सृजा॒ नोऽव॒ या व॒यं च॑कृ॒मा त॒नूभि॑।</p>
<p class="Shloka">अव॑ राजन्पशु॒तृपं॒ न ता॒युं सृ॒जा व॒त्सं न दाम्नो॒ वसि॑ष्ठम्॥ ७<span class="rvts2">.</span>०८६<span class="rvts2">.</span>०५</p>
<p class="Shloka">न स स्वो दक्षो॑ वरुण॒ ध्रुति॒ सा सुरा॑ म॒न्युर्वि॒भीद॑को॒ अचि॑त्तिः।</p>
<p class="Shloka">अस्ति॒ ज्याया॒न्कनी॑यस उपा॒रे स्वप्न॑श्च॒नेदनृ॑तस्य प्रयो॒ता॥ ७<span class="rvts2">.</span>०८६<span class="rvts2">.</span>०६</p>
<p class="Shloka">अरं॑ दा॒सो न मी॒ळ्हुषे॑ कराण्य॒हं दे॒वाय॒ भूर्ण॒येऽना॑गाः।</p>
<p class="Shloka">अचे॑तयद॒चितो॑ दे॒वो अ॒र्यो गृत्सं॑ रा॒ये क॒वित॑रो जुनाति॥ ७<span class="rvts2">.</span>०८६<span class="rvts2">.</span>०७</p>
<p class="Shloka">अ॒यं सु तुभ्यं॑ वरुण स्वधावो हृ॒दि स्तोम॒ उप॑श्रितश्चिदस्तु।</p>
<p class="Shloka">शं न॒ क्षेमे॒ शमु॒ योगे॑ नो अस्तु यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०८६<span class="rvts2">.</span>०८</p>
<p class="Sub-Heading">सूक्त</p>
<p class="Shloka">रद॑त्प॒थो वरु॑ण॒ सूर्या॑य॒ प्रार्णां॑सि समु॒द्रिया॑ न॒दीना॑म्।</p>
<p class="Shloka">सर्गो॒ न सृ॒ष्टो अर्व॑तीरृता॒यञ्च॒कार॑ म॒हीर॒वनी॒रह॑भ्यः॥ ७<span class="rvts2">.</span>०८७<span class="rvts2">.</span>०१</p>
<p class="Shloka">आ॒त्मा ते॒ वातो॒ रज॒ आ न॑वीनोत्प॒शुर्न भूर्णि॒र्यव॑से सस॒वान्।</p>
<p class="Shloka">अ॒न्तर्म॒ही बृ॑ह॒ती रोद॑सी॒मे विश्वा॑ ते॒ धाम॑ वरुण प्रि॒याणि॑॥ ७<span class="rvts2">.</span>०८७<span class="rvts2">.</span>०२</p>
<p class="Shloka">परि॒ स्पशो॒ वरु॑णस्य॒ स्मदि॑ष्टा उ॒भे प॑श्यन्ति॒ रोद॑सी सु॒मेके॑।</p>
<p class="Shloka">ऋ॒तावा॑नः क॒वयो॑ य॒ज्ञधी॑रा॒ प्रचे॑तसो॒ य इ॒षय॑न्त॒ मन्म॑॥ ७<span class="rvts2">.</span>०८७<span class="rvts2">.</span>०३</p>
<p class="Shloka">उ॒वाच॑ मे॒ वरु॑णो॒ मेधि॑राय॒ त्रिः स॒प्त नामाघ्न्या॑ बिभर्ति।</p>
<p class="Shloka">वि॒द्वान्प॒दस्य॒ गुह्या॒ न वो॑चद्यु॒गाय॒ विप्र॒ उप॑राय॒ शिक्ष॑न्॥ ७<span class="rvts2">.</span>०८७<span class="rvts2">.</span>०४</p>
<p class="Shloka">ति॒स्रो द्यावो॒ निहि॑ता अ॒न्तर॑स्मिन्ति॒स्रो भूमी॒रुप॑रा॒ षड्वि॑धानाः।</p>
<p class="Shloka">गृत्सो॒ राजा॒ वरु॑णश्चक्र ए॒तं दि॒वि प्रे॒ङ्खं हि॑र॒ण्ययं॑ शु॒भे कम्॥ ७<span class="rvts2">.</span>०८७<span class="rvts2">.</span>०५</p>
<p class="Shloka">अव॒ सिन्धुं॒ वरु॑णो॒ द्यौरि॑व स्थाद्द्र॒प्सो न श्वे॒तो मृ॒गस्तुवि॑ष्मान्।</p>
<p class="Shloka">ग॒म्भी॒रशं॑सो॒ रज॑सो वि॒मान॑ सुपा॒रक्ष॑त्रः स॒तो अ॒स्य राजा॑॥ ७<span class="rvts2">.</span>०८७<span class="rvts2">.</span>०६</p>
<p class="Shloka">यो मृ॒ळया॑ति च॒क्रुषे॑ चि॒दागो॑ व॒यं स्या॑म॒ वरु॑णे॒ अना॑गाः।</p>
<p class="Shloka">अनु॑ व्र॒तान्यदि॑तेरृ॒धन्तो॑ यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०८७<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प्र शु॒न्ध्युवं॒ वरु॑णाय॒ प्रेष्ठां॑ म॒तिं व॑सिष्ठ मी॒ळ्हुषे॑ भरस्व।</p>
<p class="Shloka">य ई॑म॒र्वाञ्चं॒ कर॑ते॒ यज॑त्रं स॒हस्रा॑मघं॒ वृष॑णं बृ॒हन्त॑म्॥ ७<span class="rvts2">.</span>०८८<span class="rvts2">.</span>०१</p>
<p class="Shloka">अधा॒ न्व॑स्य सं॒दृशं॑ जग॒न्वान॒ग्नेरनी॑कं॒ वरु॑णस्य मंसि।</p>
<p class="Shloka">स्व१र्यदश्म॑न्नधि॒पा उ॒ अन्धो॒ऽभि मा॒ वपु॑र्दृ॒शये॑ निनीयात्॥ ७<span class="rvts2">.</span>०८८<span class="rvts2">.</span>०२</p>
<p class="Shloka">आ यद्रु॒हाव॒ वरु॑णश्च॒ नावं॒ प्र यत्स॑मु॒द्रमी॒रया॑व॒ मध्य॑म्।</p>
<p class="Shloka">अधि॒ यद॒पां स्नुभि॒श्चरा॑व॒ प्र प्रे॒ङ्ख ई॑ङ्खयावहै शु॒भे कम्॥ ७<span class="rvts2">.</span>०८८<span class="rvts2">.</span>०३</p>
<p class="Shloka">वसि॑ष्ठं ह॒ वरु॑णो ना॒व्याधा॒दृषिं॑ चकार॒ स्वपा॒ महो॑भिः।</p>
<p class="Shloka">स्तो॒तारं॒ विप्र॑ सुदिन॒त्वे अह्नां॒ यान्नु द्याव॑स्त॒तन॒न्यादु॒षास॑॥ ७<span class="rvts2">.</span>०८८<span class="rvts2">.</span>०४</p>
<p class="Shloka">क्व१ त्यानि॑ नौ स॒ख्या ब॑भूवु॒ सचा॑वहे॒ यद॑वृ॒कं पु॒रा चि॑त्।</p>
<p class="Shloka">बृ॒हन्तं॒ मानं॑ वरुण स्वधावः स॒हस्र॑द्वारं जगमा गृ॒हं ते॑॥ ७<span class="rvts2">.</span>०८८<span class="rvts2">.</span>०५</p>
<p class="Shloka">य आ॒पिर्नित्यो॑ वरुण प्रि॒यः सन्त्वामागां॑सि कृ॒णव॒त्सखा॑ ते।</p>
<p class="Shloka">मा त॒ एन॑स्वन्तो यक्षिन्भुजेम य॒न्धि ष्मा॒ विप्र॑ स्तुव॒ते वरू॑थम्॥ ७<span class="rvts2">.</span>०८८<span class="rvts2">.</span>०६</p>
<p class="Shloka">ध्रु॒वासु॑ त्वा॒सु क्षि॒तिषु॑ क्षि॒यन्तो॒ व्य१स्मत्पाशं॒ वरु॑णो मुमोचत्।</p>
<p class="Shloka">अवो॑ वन्वा॒ना अदि॑तेरु॒पस्था॑द्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०८८<span class="rvts2">.</span>०७</p>
<p class="Sub-Heading">सूक्त</p>
<p class="Shloka">मो षु व॑रुण मृ॒न्मयं॑ गृ॒हं रा॑जन्न॒हं ग॑मम्।</p>
<p class="Shloka">मृ॒ळा सु॑क्षत्र मृ॒ळय॑॥ ७<span class="rvts2">.</span>०८९<span class="rvts2">.</span>०१</p>
<p class="Shloka">यदेमि॑ प्रस्फु॒रन्नि॑व॒ दृति॒र्न ध्मा॒तो अ॑द्रिवः।</p>
<p class="Shloka">मृ॒ळा सु॑क्षत्र मृ॒ळय॑॥ ७<span class="rvts2">.</span>०८९<span class="rvts2">.</span>०२</p>
<p class="Shloka">क्रत्व॑ समह दी॒नता॑ प्रती॒पं ज॑गमा शुचे।</p>
<p class="Shloka">मृ॒ळा सु॑क्षत्र मृ॒ळय॑॥ ७<span class="rvts2">.</span>०८९<span class="rvts2">.</span>०३</p>
<p class="Shloka">अ॒पां मध्ये॑ तस्थि॒वांसं॒ तृष्णा॑विदज्जरि॒तार॑म्।</p>
<p class="Shloka">मृ॒ळा सु॑क्षत्र मृ॒ळय॑॥ ७<span class="rvts2">.</span>०८९<span class="rvts2">.</span>०४</p>
<p class="Shloka">यत्किं चे॒दं व॑रुण॒ दैव्ये॒ जने॑ऽभिद्रो॒हं म॑नु॒ष्या॒३श्चरा॑मसि।</p>
<p class="Shloka">अचि॑त्ती॒ यत्तव॒ धर्मा॑ युयोपि॒म मा न॒स्तस्मा॒देन॑सो देव रीरिषः॥ ७<span class="rvts2">.</span>०८९<span class="rvts2">.</span>०५</p>
<p class="Sub-Heading">सूक्त</p>
<p class="Shloka">प्र वी॑र॒या शुच॑यो दद्रिरे वामध्व॒र्युभि॒र्मधु॑मन्तः सु॒तास॑।</p>
<p class="Shloka">वह॑ वायो नि॒युतो॑ या॒ह्यच्छा॒ पिबा॑ सु॒तस्यान्ध॑सो॒ मदा॑य॥ ७<span class="rvts2">.</span>०९०<span class="rvts2">.</span>०१</p>
<p class="Shloka">ई॒शा॒नाय॒ प्रहु॑तिं॒ यस्त॒ आन॒ट् छुचिं॒ सोमं॑ शुचिपा॒स्तुभ्यं॑ वायो।</p>
<p class="Shloka">कृ॒णोषि॒ तं मर्त्ये॑षु प्रश॒स्तं जा॒तोजा॑तो जायते वा॒ज्य॑स्य॥ ७<span class="rvts2">.</span>०९०<span class="rvts2">.</span>०२</p>
<p class="Shloka">रा॒ये नु यं ज॒ज्ञतू॒ रोद॑सी॒मे रा॒ये दे॒वी धि॒षणा॑ धाति दे॒वम्।</p>
<p class="Shloka">अध॑ वा॒युं नि॒युत॑ सश्चत॒ स्वा उ॒त श्वे॒तं वसु॑धितिं निरे॒के॥ ७<span class="rvts2">.</span>०९०<span class="rvts2">.</span>०३</p>
<p class="Shloka">उ॒च्छन्नु॒षस॑ सु॒दिना॑ अरि॒प्रा उ॒रु ज्योति॑र्विविदु॒र्दीध्या॑नाः।</p>
<p class="Shloka">गव्यं॑ चिदू॒र्वमु॒शिजो॒ वि व॑व्रु॒स्तेषा॒मनु॑ प्र॒दिव॑ सस्रु॒राप॑॥ ७<span class="rvts2">.</span>०९०<span class="rvts2">.</span>०४</p>
<p class="Shloka">ते स॒त्येन॒ मन॑सा॒ दीध्या॑ना॒ स्वेन॑ यु॒क्तास॒ क्रतु॑ना वहन्ति।</p>
<p class="Shloka">इन्द्र॑वायू वीर॒वाहं॒ रथं॑ वामीशा॒नयो॑र॒भि पृक्ष॑ सचन्ते॥ ७<span class="rvts2">.</span>०९०<span class="rvts2">.</span>०५</p>
<p class="Shloka">ई॒शा॒नासो॒ ये दध॑ते॒ स्व॑र्णो॒ गोभि॒रश्वे॑भि॒र्वसु॑भि॒र्हिर॑ण्यैः।</p>
<p class="Shloka">इन्द्र॑वायू सू॒रयो॒ विश्व॒मायु॒रर्व॑द्भिर्वी॒रैः पृत॑नासु सह्युः॥ ७<span class="rvts2">.</span>०९०<span class="rvts2">.</span>०६</p>
<p class="Shloka">अर्व॑न्तो॒ न श्रव॑सो॒ भिक्ष॑माणा इन्द्रवा॒यू सु॑ष्टु॒तिभि॒र्वसि॑ष्ठाः।</p>
<p class="Shloka">वा॒ज॒यन्त॒ स्वव॑से हुवेम यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९०<span class="rvts2">.</span>०७</p>
<p class="Sub-Heading">सूक्त</p>
<p class="Shloka">कु॒विद॒ङ्ग नम॑सा॒ ये वृ॒धास॑ पु॒रा दे॒वा अ॑नव॒द्यास॒ आस॑न्।</p>
<p class="Shloka">ते वा॒यवे॒ मन॑वे बाधि॒तायावा॑सयन्नु॒षसं॒ सूर्ये॑ण॥ ७<span class="rvts2">.</span>०९१<span class="rvts2">.</span>०१</p>
<p class="Shloka">उ॒शन्ता॑ दू॒ता न दभा॑य गो॒पा मा॒सश्च॑ पा॒थः श॒रद॑श्च पू॒र्वीः।</p>
<p class="Shloka">इन्द्र॑वायू सुष्टु॒तिर्वा॑मिया॒ना मा॑र्डी॒कमी॑ट्टे सुवि॒तं च॒ नव्य॑म्॥ ७<span class="rvts2">.</span>०९१<span class="rvts2">.</span>०२</p>
<p class="Shloka">पीवो॑अन्नाँ रयि॒वृध॑ सुमे॒धाः श्वे॒तः सि॑षक्ति नि॒युता॑मभि॒श्रीः।</p>
<p class="Shloka">ते वा॒यवे॒ सम॑नसो॒ वि त॑स्थु॒र्विश्वेन्नर॑ स्वप॒त्यानि॑ चक्रुः॥ ७<span class="rvts2">.</span>०९१<span class="rvts2">.</span>०३</p>
<p class="Shloka">याव॒त्तर॑स्त॒न्वो॒३ याव॒दोजो॒ याव॒न्नर॒श्चक्ष॑सा॒ दीध्या॑नाः।</p>
<p class="Shloka">शुचिं॒ सोमं॑ शुचिपा पातम॒स्मे इन्द्र॑वायू॒ सद॑तं ब॒र्हिरेदम्॥ ७<span class="rvts2">.</span>०९१<span class="rvts2">.</span>०४</p>
<p class="Shloka">नि॒यु॒वा॒ना नि॒युत॑ स्पा॒र्हवी॑रा॒ इन्द्र॑वायू स॒रथं॑ यातम॒र्वाक्।</p>
<p class="Shloka">इ॒दं हि वां॒ प्रभृ॑तं॒ मध्वो॒ अग्र॒मध॑ प्रीणा॒ना वि मु॑मुक्तम॒स्मे॥ ७<span class="rvts2">.</span>०९१<span class="rvts2">.</span>०५</p>
<p class="Shloka">या वां॑ श॒तं नि॒युतो॒ याः स॒हस्र॒मिन्द्र॑वायू वि॒श्ववा॑रा॒ सच॑न्ते।</p>
<p class="Shloka">आभि॑र्यातं सुवि॒दत्रा॑भिर॒र्वाक्पा॒तं न॑रा॒ प्रति॑भृतस्य॒ मध्व॑॥ ७<span class="rvts2">.</span>०९१<span class="rvts2">.</span>०६</p>
<p class="Shloka">अर्व॑न्तो॒ न श्रव॑सो॒ भिक्ष॑माणा इन्द्रवा॒यू सु॑ष्टु॒तिभि॒र्वसि॑ष्ठाः।</p>
<p class="Shloka">वा॒ज॒यन्त॒ स्वव॑से हुवेम यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९१<span class="rvts2">.</span>०७</p>
<p class="Sub-Heading">सूक्त</p>
<p class="Shloka">आ वा॑यो भूष शुचिपा॒ उप॑ नः स॒हस्रं॑ ते नि॒युतो॑ विश्ववार।</p>
<p class="Shloka">उपो॑ ते॒ अन्धो॒ मद्य॑मयामि॒ यस्य॑ देव दधि॒षे पू॑र्व॒पेय॑म्॥ ७<span class="rvts2">.</span>०९२<span class="rvts2">.</span>०१</p>
<p class="Shloka">प्र सोता॑ जी॒रो अ॑ध्व॒रेष्व॑स्था॒त्सोम॒मिन्द्रा॑य वा॒यवे॒ पिब॑ध्यै।</p>
<p class="Shloka">प्र यद्वां॒ मध्वो॑ अग्रि॒यं भर॑न्त्यध्व॒र्यवो॑ देव॒यन्त॒ शची॑भिः॥ ७<span class="rvts2">.</span>०९२<span class="rvts2">.</span>०२</p>
<p class="Shloka">प्र याभि॒र्यासि॑ दा॒श्वांस॒मच्छा॑ नि॒युद्भि॑र्वायवि॒ष्टये॑ दुरो॒णे।</p>
<p class="Shloka">नि नो॑ र॒यिं सु॒भोज॑सं युवस्व॒ नि वी॒रं गव्य॒मश्व्यं॑ च॒ राध॑॥ ७<span class="rvts2">.</span>०९२<span class="rvts2">.</span>०३</p>
<p class="Shloka">ये वा॒यव॑ इन्द्र॒माद॑नास॒ आदे॑वासो नि॒तोश॑नासो अ॒र्यः।</p>
<p class="Shloka">घ्नन्तो॑ वृ॒त्राणि॑ सू॒रिभि॑ ष्याम सास॒ह्वांसो॑ यु॒धा नृभि॑र॒मित्रा॑न्॥ ७<span class="rvts2">.</span>०९२<span class="rvts2">.</span>०४</p>
<p class="Shloka">आ नो॑ नि॒युद्भि॑ श॒तिनी॑भिरध्व॒रं स॑ह॒स्रिणी॑भि॒रुप॑ याहि य॒ज्ञम्।</p>
<p class="Shloka">वायो॑ अ॒स्मिन्सव॑ने मादयस्व यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९२<span class="rvts2">.</span>०५</p>
<p class="Sub-Heading">सूक्त</p>
<p class="Shloka">शुचिं॒ नु स्तोमं॒ नव॑जातम॒द्येन्द्रा॑ग्नी वृत्रहणा जु॒षेथा॑म्।</p>
<p class="Shloka">उ॒भा हि वां॑ सु॒हवा॒ जोह॑वीमि॒ ता वाजं॑ स॒द्य उ॑श॒ते धेष्ठा॑॥ ७<span class="rvts2">.</span>०९३<span class="rvts2">.</span>०१</p>
<p class="Shloka">ता सा॑न॒सी श॑वसाना॒ हि भू॒तं सा॑कं॒वृधा॒ शव॑सा शूशु॒वांसा॑।</p>
<p class="Shloka">क्षय॑न्तौ रा॒यो यव॑सस्य॒ भूरे॑ पृ॒ङ्क्तं वाज॑स्य॒ स्थवि॑रस्य॒ घृष्वे॑॥ ७<span class="rvts2">.</span>०९३<span class="rvts2">.</span>०२</p>
<p class="Shloka">उपो॑ ह॒ यद्वि॒दथं॑ वा॒जिनो॒ गुर्धी॒भिर्विप्रा॒ प्रम॑तिमि॒च्छमा॑नाः।</p>
<p class="Shloka">अर्व॑न्तो॒ न काष्ठां॒ नक्ष॑माणा इन्द्रा॒ग्नी जोहु॑वतो॒ नर॒स्ते॥ ७<span class="rvts2">.</span>०९३<span class="rvts2">.</span>०३</p>
<p class="Shloka">गी॒र्भिर्विप्र॒ प्रम॑तिमि॒च्छमा॑न॒ ईट्टे॑ र॒यिं य॒शसं॑ पूर्व॒भाज॑म्।</p>
<p class="Shloka">इन्द्रा॑ग्नी वृत्रहणा सुवज्रा॒ प्र नो॒ नव्ये॑भिस्तिरतं दे॒ष्णैः॥ ७<span class="rvts2">.</span>०९३<span class="rvts2">.</span>०४</p>
<p class="Shloka">सं यन्म॒ही मि॑थ॒ती स्पर्ध॑माने तनू॒रुचा॒ शूर॑साता॒ यतै॑ते।</p>
<p class="Shloka">अदे॑वयुं वि॒दथे॑ देव॒युभि॑ स॒त्रा ह॑तं सोम॒सुता॒ जने॑न॥ ७<span class="rvts2">.</span>०९३<span class="rvts2">.</span>०५</p>
<p class="Shloka">इ॒मामु॒ षु सोम॑सुति॒मुप॑ न॒ एन्द्रा॑ग्नी सौमन॒साय॑ यातम्।</p>
<p class="Shloka">नू चि॒द्धि प॑रिम॒म्नाथे॑ अ॒स्माना वां॒ शश्व॑द्भिर्ववृतीय॒ वाजै॑॥ ७<span class="rvts2">.</span>०९३<span class="rvts2">.</span>०६</p>
<p class="Shloka">सो अ॑ग्न ए॒ना नम॑सा॒ समि॒द्धोऽच्छा॑ मि॒त्रं वरु॑ण॒मिन्द्रं॑ वोचेः।</p>
<p class="Shloka">यत्सी॒माग॑श्चकृ॒मा तत्सु मृ॑ळ॒ तद॑र्य॒मादि॑तिः शिश्रथन्तु॥ ७<span class="rvts2">.</span>०९३<span class="rvts2">.</span>०७</p>
<p class="Shloka">ए॒ता अ॑ग्न आशुषा॒णास॑ इ॒ष्टीर्यु॒वोः सचा॒भ्य॑श्याम॒ वाजा॑न्।</p>
<p class="Shloka">मेन्द्रो॑ नो॒ विष्णु॑र्म॒रुत॒ परि॑ ख्यन्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९३<span class="rvts2">.</span>०८</p>
<p class="Sub-Heading">सूक्त</p>
<p class="Shloka">इ॒यं वा॑म॒स्य मन्म॑न॒ इन्द्रा॑ग्नी पू॒र्व्यस्तु॑तिः।</p>
<p class="Shloka">अ॒भ्राद्वृ॒ष्टिरि॑वाजनि॥ ७<span class="rvts2">.</span>०९४<span class="rvts2">.</span>०१</p>
<p class="Shloka">शृ॒णु॒तं ज॑रि॒तुर्हव॒मिन्द्रा॑ग्नी॒ वन॑तं॒ गिर॑।</p>
<p class="Shloka">ई॒शा॒ना पि॑प्यतं॒ धिय॑॥ ७<span class="rvts2">.</span>०९४<span class="rvts2">.</span>०२</p>
<p class="Shloka">मा पा॑प॒त्वाय॑ नो न॒रेन्द्रा॑ग्नी॒ माभिश॑स्तये।</p>
<p class="Shloka">मा नो॑ रीरधतं नि॒दे॥ ७<span class="rvts2">.</span>०९४<span class="rvts2">.</span>०३</p>
<p class="Shloka">इन्द्रे॑ अ॒ग्ना नमो॑ बृ॒हत्सु॑वृ॒क्तिमेर॑यामहे।</p>
<p class="Shloka">धि॒या धेना॑ अव॒स्यव॑॥ ७<span class="rvts2">.</span>०९४<span class="rvts2">.</span>०४</p>
<p class="Shloka">ता हि शश्व॑न्त॒ ईळ॑त इ॒त्था विप्रा॑स ऊ॒तये॑।</p>
<p class="Shloka">स॒बाधो॒ वाज॑सातये॥ ७<span class="rvts2">.</span>०९४<span class="rvts2">.</span>०५</p>
<p class="Shloka">ता वां॑ गी॒र्भिर्वि॑प॒न्यव॒ प्रय॑स्वन्तो हवामहे।</p>
<p class="Shloka">मे॒धसा॑ता सनि॒ष्यव॑॥ ७<span class="rvts2">.</span>०९४<span class="rvts2">.</span>०६</p>
<p class="Shloka">इन्द्रा॑ग्नी॒ अव॒सा ग॑तम॒स्मभ्यं॑ चर्षणीसहा।</p>
<p class="Shloka">मा नो॑ दु॒शंस॑ ईशत॥ ७<span class="rvts2">.</span>०९४<span class="rvts2">.</span>०७</p>
<p class="Shloka">मा कस्य॑ नो॒ अर॑रुषो धू॒र्तिः प्रण॒ङ्मर्त्य॑स्य।</p>
<p class="Shloka">इन्द्रा॑ग्नी॒ शर्म॑ यच्छतम्॥ ७<span class="rvts2">.</span>०९४<span class="rvts2">.</span>०८</p>
<p class="Shloka">गोम॒द्धिर॑ण्यव॒द्वसु॒ यद्वा॒मश्वा॑व॒दीम॑हे।</p>
<p class="Shloka">इन्द्रा॑ग्नी॒ तद्व॑नेमहि॥ ७<span class="rvts2">.</span>०९४<span class="rvts2">.</span>०९</p>
<p class="Shloka">यत्सोम॒ आ सु॒ते नर॑ इन्द्रा॒ग्नी अजो॑हवुः।</p>
<p class="Shloka">सप्ती॑वन्ता सप॒र्यव॑॥ ७<span class="rvts2">.</span>०९४<span class="rvts2">.</span>१०</p>
<p class="Shloka">उ॒क्थेभि॑र्वृत्र॒हन्त॑मा॒ या म॑न्दा॒ना चि॒दा गि॒रा।</p>
<p class="Shloka">आ॒ङ्गू॒षैरा॒विवा॑सतः॥ ७<span class="rvts2">.</span>०९४<span class="rvts2">.</span>११</p>
<p class="Shloka">ताविद्दु॒शंसं॒ मर्त्यं॒ दुर्वि॑द्वांसं रक्ष॒स्विन॑म्।</p>
<p class="Shloka">आ॒भो॒गं हन्म॑ना हतमुद॒धिं हन्म॑ना हतम्॥ ७<span class="rvts2">.</span>०९४<span class="rvts2">.</span>१२</p>
<p class="Sub-Heading">सूक्त</p>
<p class="Shloka">प्र क्षोद॑सा॒ धाय॑सा सस्र ए॒षा सर॑स्वती ध॒रुण॒माय॑सी॒ पूः।</p>
<p class="Shloka">प्र॒बाब॑धाना र॒थ्ये॑व याति॒ विश्वा॑ अ॒पो म॑हि॒ना सिन्धु॑र॒न्याः॥ ७<span class="rvts2">.</span>०९५<span class="rvts2">.</span>०१</p>
<p class="Shloka">एका॑चेत॒त्सर॑स्वती न॒दीनां॒ शुचि॑र्य॒ती गि॒रिभ्य॒ आ स॑मु॒द्रात्।</p>
<p class="Shloka">रा॒यश्चेत॑न्ती॒ भुव॑नस्य॒ भूरे॑र्घृ॒तं पयो॑ दुदुहे॒ नाहु॑षाय॥ ७<span class="rvts2">.</span>०९५<span class="rvts2">.</span>०२</p>
<p class="Shloka">स वा॑वृधे॒ नर्यो॒ योष॑णासु॒ वृषा॒ शिशु॑र्वृष॒भो य॒ज्ञिया॑सु।</p>
<p class="Shloka">स वा॒जिनं॑ म॒घव॑द्भ्यो दधाति॒ वि सा॒तये॑ त॒न्वं॑ मामृजीत॥ ७<span class="rvts2">.</span>०९५<span class="rvts2">.</span>०३</p>
<p class="Shloka">उ॒त स्या न॒ सर॑स्वती जुषा॒णोप॑ श्रवत्सु॒भगा॑ य॒ज्णे अ॒स्मिन्।</p>
<p class="Shloka">मि॒तज्ञु॑भिर्नम॒स्यै॑रिया॒ना रा॒या यु॒जा चि॒दुत्त॑रा॒ सखि॑भ्यः॥ ७<span class="rvts2">.</span>०९५<span class="rvts2">.</span>०४</p>
<p class="Shloka">इ॒मा जुह्वा॑ना यु॒ष्मदा नमो॑भि॒ प्रति॒ स्तोमं॑ सरस्वति जुषस्व।</p>
<p class="Shloka">तव॒ शर्म॑न्प्रि॒यत॑मे॒ दधा॑ना॒ उप॑ स्थेयाम शर॒णं न वृ॒क्षम्॥ ७<span class="rvts2">.</span>०९५<span class="rvts2">.</span>०५</p>
<p class="Shloka">अ॒यमु॑ ते सरस्वति॒ वसि॑ष्ठो॒ द्वारा॑वृ॒तस्य॑ सुभगे॒ व्या॑वः।</p>
<p class="Shloka">वर्ध॑ शुभ्रे स्तुव॒ते रा॑सि॒ वाजा॑न्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९५<span class="rvts2">.</span>०६</p>
<p class="Sub-Heading">सूक्त</p>
<p class="Shloka">बृ॒हदु॑ गायिषे॒ वचो॑ऽसु॒र्या॑ न॒दीना॑म्।</p>
<p class="Shloka">सर॑स्वती॒मिन्म॑हया सुवृ॒क्तिभि॒ स्तोमै॑र्वसिष्ठ॒ रोद॑सी॥ ७<span class="rvts2">.</span>०९६<span class="rvts2">.</span>०१</p>
<p class="Shloka">उ॒भे यत्ते॑ महि॒ना शु॑भ्रे॒ अन्ध॑सी अधिक्षि॒यन्ति॑ पू॒रव॑।</p>
<p class="Shloka">सा नो॑ बोध्यवि॒त्री म॒रुत्स॑खा॒ चोद॒ राधो॑ म॒घोना॑म्॥ ७<span class="rvts2">.</span>०९६<span class="rvts2">.</span>०२</p>
<p class="Shloka">भ॒द्रमिद्भ॒द्रा कृ॑णव॒त्सर॑स्व॒त्यक॑वारी चेतति वा॒जिनी॑वती।</p>
<p class="Shloka">गृ॒णा॒ना ज॑मदग्नि॒वत्स्तु॑वा॒ना च॑ वसिष्ठ॒वत्॥ ७<span class="rvts2">.</span>०९६<span class="rvts2">.</span>०३</p>
<p class="Shloka">ज॒नी॒यन्तो॒ न्वग्र॑वः पुत्री॒यन्त॑ सु॒दान॑वः।</p>
<p class="Shloka">सर॑स्वन्तं हवामहे॥ ७<span class="rvts2">.</span>०९६<span class="rvts2">.</span>०४</p>
<p class="Shloka">ये ते॑ सरस्व ऊ॒र्मयो॒ मधु॑मन्तो घृत॒श्चुत॑।</p>
<p class="Shloka">तेभि॑र्नोऽवि॒ता भ॑व॥ ७<span class="rvts2">.</span>०९६<span class="rvts2">.</span>०५</p>
<p class="Shloka">पी॒पि॒वांसं॒ सर॑स्वत॒ स्तनं॒ यो वि॒श्वद॑र्शतः।</p>
<p class="Shloka">भ॒क्षी॒महि॑ प्र॒जामिष॑म्॥ ७<span class="rvts2">.</span>०९६<span class="rvts2">.</span>०६</p>
<p class="Sub-Heading">सूक्त</p>
<p class="Shloka">य॒ज्ञे दि॒वो नृ॒षद॑ने पृथि॒व्या नरो॒ यत्र॑ देव॒यवो॒ मद॑न्ति।</p>
<p class="Shloka">इन्द्रा॑य॒ यत्र॒ सव॑नानि सु॒न्वे गम॒न्मदा॑य प्रथ॒मं वय॑श्च॥ ७<span class="rvts2">.</span>०९७<span class="rvts2">.</span>०१</p>
<p class="Shloka">आ दैव्या॑ वृणीम॒हेऽवां॑सि॒ बृह॒स्पति॑र्नो मह॒ आ स॑खायः।</p>
<p class="Shloka">यथा॒ भवे॑म मी॒ळ्हुषे॒ अना॑गा॒ यो नो॑ दा॒ता प॑रा॒वत॑ पि॒तेव॑॥ ७<span class="rvts2">.</span>०९७<span class="rvts2">.</span>०२</p>
<p class="Shloka">तमु॒ ज्येष्ठं॒ नम॑सा ह॒विर्भि॑ सु॒शेवं॒ ब्रह्म॑ण॒स्पतिं॑ गृणीषे।</p>
<p class="Shloka">इन्द्रं॒ श्लोको॒ महि॒ दैव्य॑ सिषक्तु॒ यो ब्रह्म॑णो दे॒वकृ॑तस्य॒ राजा॑॥ ७<span class="rvts2">.</span>०९७<span class="rvts2">.</span>०३</p>
<p class="Shloka">स आ नो॒ योनिं॑ सदतु॒ प्रेष्ठो॒ बृह॒स्पति॑र्वि॒श्ववा॑रो॒ यो अस्ति॑।</p>
<p class="Shloka">कामो॑ रा॒यः सु॒वीर्य॑स्य॒ तं दा॒त्पर्ष॑न्नो॒ अति॑ स॒श्चतो॒ अरि॑ष्टान्॥ ७<span class="rvts2">.</span>०९७<span class="rvts2">.</span>०४</p>
<p class="Shloka">तमा नो॑ अ॒र्कम॒मृता॑य॒ जुष्ट॑मि॒मे धा॑सुर॒मृता॑सः पुरा॒जाः।</p>
<p class="Shloka">शुचि॑क्रन्दं यज॒तं प॒स्त्या॑नां॒ बृह॒स्पति॑मन॒र्वाणं॑ हुवेम॥ ७<span class="rvts2">.</span>०९७<span class="rvts2">.</span>०५</p>
<p class="Shloka">तं श॒ग्मासो॑ अरु॒षासो॒ अश्वा॒ बृह॒स्पतिं॑ सह॒वाहो॑ वहन्ति।</p>
<p class="Shloka">सह॑श्चि॒द्यस्य॒ नील॑वत्स॒धस्थं॒ नभो॒ न रू॒पम॑रु॒षं वसा॑नाः॥ ७<span class="rvts2">.</span>०९७<span class="rvts2">.</span>०६</p>
<p class="Shloka">स हि शुचि॑ श॒तप॑त्र॒ स शु॒न्ध्युर्हिर॑ण्यवाशीरिषि॒रः स्व॒र्षाः।</p>
<p class="Shloka">बृह॒स्पति॒ स स्वा॑वे॒श ऋ॒ष्वः पु॒रू सखि॑भ्य आसु॒तिं करि॑ष्ठः॥ ७<span class="rvts2">.</span>०९७<span class="rvts2">.</span>०७</p>
<p class="Shloka">दे॒वी दे॒वस्य॒ रोद॑सी॒ जनि॑त्री॒ बृह॒स्पतिं॑ वावृधतुर्महि॒त्वा।</p>
<p class="Shloka">द॒क्षाय्या॑य दक्षता सखाय॒ कर॒द्ब्रह्म॑णे सु॒तरा॑ सुगा॒धा॥ ७<span class="rvts2">.</span>०९७<span class="rvts2">.</span>०८</p>
<p class="Shloka">इ॒यं वां॑ ब्रह्मणस्पते सुवृ॒क्तिर्ब्रह्मेन्द्रा॑य व॒ज्रिणे॑ अकारि।</p>
<p class="Shloka">अ॒वि॒ष्टं धियो॑ जिगृ॒तं पुरं॑धीर्जज॒स्तम॒र्यो व॒नुषा॒मरा॑तीः॥ ७<span class="rvts2">.</span>०९७<span class="rvts2">.</span>०९</p>
<p class="Shloka">बृह॑स्पते यु॒वमिन्द्र॑श्च॒ वस्वो॑ दि॒व्यस्ये॑शाथे उ॒त पार्थि॑वस्य।</p>
<p class="Shloka">ध॒त्तं र॒यिं स्तु॑व॒ते की॒रये॑ चिद्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९७<span class="rvts2">.</span>१०</p>
<p class="Sub-Heading">सूक्त</p>
<p class="Shloka">अध्व॑र्यवोऽरु॒णं दु॒ग्धमं॒शुं जु॒होत॑न वृष॒भाय॑ क्षिती॒नाम्।</p>
<p class="Shloka">गौ॒राद्वेदी॑याँ अव॒पान॒मिन्द्रो॑ वि॒श्वाहेद्या॑ति सु॒तसो॑ममि॒च्छन्॥ ७<span class="rvts2">.</span>०९८<span class="rvts2">.</span>०१</p>
<p class="Shloka">यद्द॑धि॒षे प्र॒दिवि॒ चार्वन्नं॑ दि॒वेदि॑वे पी॒तिमिद॑स्य वक्षि।</p>
<p class="Shloka">उ॒त हृ॒दोत मन॑सा जुषा॒ण उ॒शन्नि॑न्द्र॒ प्रस्थि॑तान्पाहि॒ सोमा॑न्॥ ७<span class="rvts2">.</span>०९८<span class="rvts2">.</span>०२</p>
<p class="Shloka">ज॒ज्ञा॒नः सोमं॒ सह॑से पपाथ॒ प्र ते॑ मा॒ता म॑हि॒मान॑मुवाच।</p>
<p class="Shloka">एन्द्र॑ पप्राथो॒र्व१न्तरि॑क्षं यु॒धा दे॒वेभ्यो॒ वरि॑वश्चकर्थ॥ ७<span class="rvts2">.</span>०९८<span class="rvts2">.</span>०३</p>
<p class="Shloka">यद्यो॒धया॑ मह॒तो मन्य॑माना॒न्साक्षा॑म॒ तान्बा॒हुभि॒ शाश॑दानान्।</p>
<p class="Shloka">यद्वा॒ नृभि॒र्वृत॑ इन्द्राभि॒युध्या॒स्तं त्वया॒जिं सौ॑श्रव॒सं ज॑येम॥ ७<span class="rvts2">.</span>०९८<span class="rvts2">.</span>०४</p>
<p class="Shloka">प्रेन्द्र॑स्य वोचं प्रथ॒मा कृ॒तानि॒ प्र नूत॑ना म॒घवा॒ या च॒कार॑।</p>
<p class="Shloka">य॒देददे॑वी॒रस॑हिष्ट मा॒या अथा॑भव॒त्केव॑ल॒ सोमो॑ अस्य॥ ७<span class="rvts2">.</span>०९८<span class="rvts2">.</span>०५</p>
<p class="Shloka">तवे॒दं विश्व॑म॒भित॑ पश॒व्यं१ यत्पश्य॑सि॒ चक्ष॑सा॒ सूर्य॑स्य।</p>
<p class="Shloka">गवा॑मसि॒ गोप॑ति॒रेक॑ इन्द्र भक्षी॒महि॑ ते॒ प्रय॑तस्य॒ वस्व॑॥ ७<span class="rvts2">.</span>०९८<span class="rvts2">.</span>०६</p>
<p class="Shloka">बृह॑स्पते यु॒वमिन्द्र॑श्च॒ वस्वो॑ दि॒व्यस्ये॑शाथे उ॒त पार्थि॑वस्य।</p>
<p class="Shloka">ध॒त्तं र॒यिं स्तु॑व॒ते की॒रये॑ चिद्यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९८<span class="rvts2">.</span>०७</p>
<p class="Sub-Heading">सूक्त</p>
<p class="Shloka">प॒रो मात्र॑या त॒न्वा॑ वृधान॒ न ते॑ महि॒त्वमन्व॑श्नुवन्ति।</p>
<p class="Shloka">उ॒भे ते॑ विद्म॒ रज॑सी पृथि॒व्या विष्णो॑ देव॒ त्वं प॑र॒मस्य॑ वित्से॥ ७<span class="rvts2">.</span>०९९<span class="rvts2">.</span>०१</p>
<p class="Shloka">न ते॑ विष्णो॒ जाय॑मानो॒ न जा॒तो देव॑ महि॒म्नः पर॒मन्त॑माप।</p>
<p class="Shloka">उद॑स्तभ्ना॒ नाक॑मृ॒ष्वं बृ॒हन्तं॑ दा॒धर्थ॒ प्राचीं॑ क॒कुभं॑ पृथि॒व्याः॥ ७<span class="rvts2">.</span>०९९<span class="rvts2">.</span>०२</p>
<p class="Shloka">इरा॑वती धेनु॒मती॒ हि भू॒तं सू॑यव॒सिनी॒ मनु॑षे दश॒स्या।</p>
<p class="Shloka">व्य॑स्तभ्ना॒ रोद॑सी विष्णवे॒ते दा॒धर्थ॑ पृथि॒वीम॒भितो॑ म॒यूखै॑॥ ७<span class="rvts2">.</span>०९९<span class="rvts2">.</span>०३</p>
<p class="Shloka">उ॒रुं य॒ज्ञाय॑ चक्रथुरु लो॒कं ज॒नय॑न्ता॒ सूर्य॑मु॒षास॑म॒ग्निम्।</p>
<p class="Shloka">दास॑स्य चिद्वृषशि॒प्रस्य॑ मा॒या ज॒घ्नथु॑र्नरा पृत॒नाज्ये॑षु॥ ७<span class="rvts2">.</span>०९९<span class="rvts2">.</span>०४</p>
<p class="Shloka">इन्द्रा॑विष्णू दृंहि॒ताः शम्ब॑रस्य॒ नव॒ पुरो॑ नव॒तिं च॑ श्नथिष्टम्।</p>
<p class="Shloka">श॒तं व॒र्चिन॑ स॒हस्रं॑ च सा॒कं ह॒थो अ॑प्र॒त्यसु॑रस्य वी॒रान्॥ ७<span class="rvts2">.</span>०९९<span class="rvts2">.</span>०५</p>
<p class="Shloka">इ॒यं म॑नी॒षा बृ॑ह॒ती बृ॒हन्तो॑रुक्र॒मा त॒वसा॑ व॒र्धय॑न्ती।</p>
<p class="Shloka">र॒रे वां॒ स्तोमं॑ वि॒दथे॑षु विष्णो॒ पिन्व॑त॒मिषो॑ वृ॒जने॑ष्विन्द्र॥ ७<span class="rvts2">.</span>०९९<span class="rvts2">.</span>०६</p>
<p class="Shloka">वष॑ट् ते विष्णवा॒स आ कृ॑णोमि॒ तन्मे॑ जुषस्व शिपिविष्ट ह॒व्यम्।</p>
<p class="Shloka">वर्ध॑न्तु त्वा सुष्टु॒तयो॒ गिरो॑ मे यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>०९९<span class="rvts2">.</span>०७</p>
<p class="Sub-Heading">सूक्त</p>
<p class="Shloka">नू मर्तो॑ दयते सनि॒ष्यन्यो विष्ण॑व उरुगा॒याय॒ दाश॑त्।</p>
<p class="Shloka">प्र यः स॒त्राचा॒ मन॑सा॒ यजा॑त ए॒ताव॑न्तं॒ नर्य॑मा॒विवा॑सात्॥ ७<span class="rvts2">.</span>१००<span class="rvts2">.</span>०१</p>
<p class="Shloka">त्वं वि॑ष्णो सुम॒तिं वि॒श्वज॑न्या॒मप्र॑युतामेवयावो म॒तिं दा॑।</p>
<p class="Shloka">पर्चो॒ यथा॑ नः सुवि॒तस्य॒ भूरे॒रश्वा॑वतः पुरुश्च॒न्द्रस्य॑ रा॒यः॥ ७<span class="rvts2">.</span>१००<span class="rvts2">.</span>०२</p>
<p class="Shloka">त्रिर्दे॒वः पृ॑थि॒वीमे॒ष ए॒तां वि च॑क्रमे श॒तर्च॑सं महि॒त्वा।</p>
<p class="Shloka">प्र विष्णु॑रस्तु त॒वस॒स्तवी॑यान्त्वे॒षं ह्य॑स्य॒ स्थवि॑रस्य॒ नाम॑॥ ७<span class="rvts2">.</span>१००<span class="rvts2">.</span>०३</p>
<p class="Shloka">वि च॑क्रमे पृथि॒वीमे॒ष ए॒तां क्षेत्रा॑य॒ विष्णु॒र्मनु॑षे दश॒स्यन्।</p>
<p class="Shloka">ध्रु॒वासो॑ अस्य की॒रयो॒ जना॑स उरुक्षि॒तिं सु॒जनि॑मा चकार॥ ७<span class="rvts2">.</span>१००<span class="rvts2">.</span>०४</p>
<p class="Shloka">प्र तत्ते॑ अ॒द्य शि॑पिविष्ट॒ नामा॒र्यः शं॑सामि व॒युना॑नि वि॒द्वान्।</p>
<p class="Shloka">तं त्वा॑ गृणामि त॒वस॒मत॑व्या॒न्क्षय॑न्तम॒स्य रज॑सः परा॒के॥ ७<span class="rvts2">.</span>१००<span class="rvts2">.</span>०५</p>
<p class="Shloka">किमित्ते॑ विष्णो परि॒चक्ष्यं॑ भू॒त्प्र यद्व॑व॒क्षे शि॑पिवि॒ष्टो अ॑स्मि।</p>
<p class="Shloka">मा वर्पो॑ अ॒स्मदप॑ गूह ए॒तद्यद॒न्यरू॑पः समि॒थे ब॒भूथ॑॥ ७<span class="rvts2">.</span>१००<span class="rvts2">.</span>०६</p>
<p class="Shloka">वष॑ट् ते विष्णवा॒स आ कृ॑णोमि॒ तन्मे॑ जुषस्व शिपिविष्ट ह॒व्यम्।</p>
<p class="Shloka">वर्ध॑न्तु त्वा सुष्टु॒तयो॒ गिरो॑ मे यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>१००<span class="rvts2">.</span>०७</p>
<p class="Sub-Heading">सूक्त</p>
<p class="Shloka">ति॒स्रो वाच॒ प्र व॑द॒ ज्योति॑रग्रा॒ या ए॒तद्दु॒ह्रे म॑धुदो॒घमूध॑।</p>
<p class="Shloka">स व॒त्सं कृ॒ण्वन्गर्भ॒मोष॑धीनां स॒द्यो जा॒तो वृ॑ष॒भो रो॑रवीति॥ ७<span class="rvts2">.</span>१०१<span class="rvts2">.</span>०१</p>
<p class="Shloka">यो वर्ध॑न॒ ओष॑धीनां॒ यो अ॒पां यो विश्व॑स्य॒ जग॑तो दे॒व ईशे॑।</p>
<p class="Shloka">स त्रि॒धातु॑ शर॒णं शर्म॑ यंसत्त्रि॒वर्तु॒ ज्योति॑ स्वभि॒ष्ट्य१स्मे॥ ७<span class="rvts2">.</span>१०१<span class="rvts2">.</span>०२</p>
<p class="Shloka">स्त॒रीरु॑ त्व॒द्भव॑ति॒ सूत॑ उ त्वद्यथाव॒शं त॒न्वं॑ चक्र ए॒षः।</p>
<p class="Shloka">पि॒तुः पय॒ प्रति॑ गृभ्णाति मा॒ता तेन॑ पि॒ता व॑र्धते॒ तेन॑ पु॒त्रः॥ ७<span class="rvts2">.</span>१०१<span class="rvts2">.</span>०३</p>
<p class="Shloka">यस्मि॒न्विश्वा॑नि॒ भुव॑नानि त॒स्थुस्ति॒स्रो द्याव॑स्त्रे॒धा स॒स्रुराप॑।</p>
<p class="Shloka">त्रय॒ कोशा॑स उप॒सेच॑नासो॒ मध्व॑ श्चोतन्त्य॒भितो॑ विर॒प्शम्॥ ७<span class="rvts2">.</span>१०१<span class="rvts2">.</span>०४</p>
<p class="Shloka">इ॒दं वच॑ प॒र्जन्या॑य स्व॒राजे॑ हृ॒दो अ॒स्त्वन्त॑रं॒ तज्जु॑जोषत्।</p>
<p class="Shloka">म॒यो॒भुवो॑ वृ॒ष्टय॑ सन्त्व॒स्मे सु॑पिप्प॒ला ओष॑धीर्दे॒वगो॑पाः॥ ७<span class="rvts2">.</span>१०१<span class="rvts2">.</span>०५</p>
<p class="Shloka">स रे॑तो॒धा वृ॑ष॒भः शश्व॑तीनां॒ तस्मि॑न्ना॒त्मा जग॑तस्त॒स्थुष॑श्च।</p>
<p class="Shloka">तन्म॑ ऋ॒तं पा॑तु श॒तशा॑रदाय यू॒यं पा॑त स्व॒स्तिभि॒ सदा॑ नः॥ ७<span class="rvts2">.</span>१०१<span class="rvts2">.</span>०६</p>
<p class="Sub-Heading">सूक्त</p>
<p class="Shloka">प॒र्जन्या॑य॒ प्र गा॑यत दि॒वस्पु॒त्राय॑ मी॒ळ्हुषे॑।</p>
<p class="Shloka">स नो॒ यव॑समिच्छतु॥ ७<span class="rvts2">.</span>१०२<span class="rvts2">.</span>०१</p>
<p class="Shloka">यो गर्भ॒मोष॑धीनां॒ गवां॑ कृ॒णोत्यर्व॑ताम्।</p>
<p class="Shloka">प॒र्जन्य॑ पुरु॒षीणा॑म्॥ ७<span class="rvts2">.</span>१०२<span class="rvts2">.</span>०२</p>
<p class="Shloka">तस्मा॒ इदा॒स्ये॑ ह॒विर्जु॒होता॒ मधु॑मत्तमम्।</p>
<p class="Shloka">इळां॑ नः सं॒यतं॑ करत्॥ ७<span class="rvts2">.</span>१०२<span class="rvts2">.</span>०३</p>
<p class="Sub-Heading">सूक्त</p>
<p class="Shloka">सं॒व॒त्स॒रं श॑शया॒ना ब्रा॑ह्म॒णा व्र॑तचा॒रिण॑।</p>
<p class="Shloka">वाचं॑ प॒र्जन्य॑जिन्वितां॒ प्र म॒ण्डूका॑ अवादिषुः॥ ७<span class="rvts2">.</span>१०३<span class="rvts2">.</span>०१</p>
<p class="Shloka">दि॒व्या आपो॑ अ॒भि यदे॑न॒माय॒न्दृतिं॒ न शुष्कं॑ सर॒सी शया॑नम्।</p>
<p class="Shloka">गवा॒मह॒ न मा॒युर्व॒त्सिनी॑नां म॒ण्डूका॑नां व॒ग्नुरत्रा॒ समे॑ति॥ ७<span class="rvts2">.</span>१०३<span class="rvts2">.</span>०२</p>
<p class="Shloka">यदी॑मेनाँ उश॒तो अ॒भ्यव॑र्षीत्तृ॒ष्याव॑तः प्रा॒वृष्याग॑तायाम्।</p>
<p class="Shloka">अ॒ख्ख॒ली॒कृत्या॑ पि॒तरं॒ न पु॒त्रो अ॒न्यो अ॒न्यमुप॒ वद॑न्तमेति॥ ७<span class="rvts2">.</span>१०३<span class="rvts2">.</span>०३</p>
<p class="Shloka">अ॒न्यो अ॒न्यमनु॑ गृभ्णात्येनोर॒पां प्र॑स॒र्गे यदम॑न्दिषाताम्।</p>
<p class="Shloka">म॒ण्डूको॒ यद॒भिवृ॑ष्ट॒ कनि॑ष्क॒न्पृश्नि॑ सम्पृ॒ङ्क्ते हरि॑तेन॒ वाच॑म्॥ ७<span class="rvts2">.</span>१०३<span class="rvts2">.</span>०४</p>
<p class="Shloka">यदे॑षाम॒न्यो अ॒न्यस्य॒ वाचं॑ शा॒क्तस्ये॑व॒ वद॑ति॒ शिक्ष॑माणः।</p>
<p class="Shloka">सर्वं॒ तदे॑षां स॒मृधे॑व॒ पर्व॒ यत्सु॒वाचो॒ वद॑थ॒नाध्य॒प्सु॥ ७<span class="rvts2">.</span>१०३<span class="rvts2">.</span>०५</p>
<p class="Shloka">गोमा॑यु॒रेको॑ अ॒जमा॑यु॒रेक॒ पृश्नि॒रेको॒ हरि॑त॒ एक॑ एषाम्।</p>
<p class="Shloka">स॒मा॒नं नाम॒ बिभ्र॑तो॒ विरू॑पाः पुरु॒त्रा वाचं॑ पिपिशु॒र्वद॑न्तः॥ ७<span class="rvts2">.</span>१०३<span class="rvts2">.</span>०६</p>
<p class="Shloka">ब्रा॒ह्म॒णासो॑ अतिरा॒त्रे न सोमे॒ सरो॒ न पू॒र्णम॒भितो॒ वद॑न्तः।</p>
<p class="Shloka">सं॒व॒त्स॒रस्य॒ तदह॒ परि॑ ष्ठ॒ यन्म॑ण्डूकाः प्रावृ॒षीणं॑ ब॒भूव॑॥ ७<span class="rvts2">.</span>१०३<span class="rvts2">.</span>०७</p>
<p class="Shloka">ब्रा॒ह्म॒णास॑ सो॒मिनो॒ वाच॑मक्रत॒ ब्रह्म॑ कृ॒ण्वन्त॑ परिवत्स॒रीण॑म्।</p>
<p class="Shloka">अ॒ध्व॒र्यवो॑ घ॒र्मिण॑ सिष्विदा॒ना आ॒विर्भ॑वन्ति॒ गुह्या॒ न के चि॑त्॥ ७<span class="rvts2">.</span>१०३<span class="rvts2">.</span>०८</p>
<p class="Shloka">दे॒वहि॑तिं जुगुपुर्द्वाद॒शस्य॑ ऋ॒तुं नरो॒ न प्र मि॑नन्त्ये॒ते।</p>
<p class="Shloka">सं॒व॒त्स॒रे प्रा॒वृष्याग॑तायां त॒प्ता घ॒र्मा अ॑श्नुवते विस॒र्गम्॥ ७<span class="rvts2">.</span>१०३<span class="rvts2">.</span>०९</p>
<p class="Shloka">गोमा॑युरदाद॒जमा॑युरदा॒त्पृश्नि॑रदा॒द्धरि॑तो नो॒ वसू॑नि।</p>
<p class="Shloka">गवां॑ म॒ण्डूका॒ दद॑तः श॒तानि॑ सहस्रसा॒वे प्र ति॑रन्त॒ आयु॑॥ ७<span class="rvts2">.</span>१०३<span class="rvts2">.</span>१०</p>
<p class="Sub-Heading">सूक्त</p>
<p class="Shloka">इन्द्रा॑सोमा॒ तप॑तं॒ रक्ष॑ उ॒ब्जतं॒ न्य॑र्पयतं वृषणा तमो॒वृध॑।</p>
<p class="Shloka">परा॑ शृणीतम॒चितो॒ न्यो॑षतं ह॒तं नु॒देथां॒ नि शि॑शीतम॒त्रिण॑॥ ७<span class="rvts2">.</span>१०४<span class="rvts2">.</span>०१</p>
<p class="Shloka">इन्द्रा॑सोमा॒ सम॒घशं॑सम॒भ्य१घं तपु॑र्ययस्तु च॒रुर॑ग्नि॒वाँ इ॑व।</p>
<p class="Shloka">ब्र॒ह्म॒द्विषे॑ क्र॒व्यादे॑ घो॒रच॑क्षसे॒ द्वेषो॑ धत्तमनवा॒यं कि॑मी॒दिने॑॥ ७<span class="rvts2">.</span>१०४<span class="rvts2">.</span>०२</p>
<p class="Shloka">इन्द्रा॑सोमा दु॒ष्कृतो॑ व॒व्रे अ॒न्तर॑नारम्भ॒णे तम॑सि॒ प्र वि॑ध्यतम्।</p>
<p class="Shloka">यथा॒ नात॒ पुन॒रेक॑श्च॒नोदय॒त्तद्वा॑मस्तु॒ सह॑से मन्यु॒मच्छव॑॥ ७<span class="rvts2">.</span>१०४<span class="rvts2">.</span>०३</p>
<p class="Shloka">इन्द्रा॑सोमा व॒र्तय॑तं दि॒वो व॒धं सं पृ॑थि॒व्या अ॒घशं॑साय॒ तर्ह॑णम्।</p>
<p class="Shloka">उत्त॑क्षतं स्व॒र्यं१ पर्व॑तेभ्यो॒ येन॒ रक्षो॑ वावृधा॒नं नि॒जूर्व॑थः॥ ७<span class="rvts2">.</span>१०४<span class="rvts2">.</span>०४</p>
<p class="Shloka">इन्द्रा॑सोमा व॒र्तय॑तं दि॒वस्पर्य॑ग्नित॒प्तेभि॑र्यु॒वमश्म॑हन्मभिः।</p>
<p class="Shloka">तपु॑र्वधेभिर॒जरे॑भिर॒त्रिणो॒ नि पर्शा॑ने विध्यतं॒ यन्तु॑ निस्व॒रम्॥ ७<span class="rvts2">.</span>१०४<span class="rvts2">.</span>०५</p>
<p class="Shloka">इन्द्रा॑सोमा॒ परि॑ वां भूतु वि॒श्वत॑ इ॒यं म॒तिः क॒क्ष्याश्वे॑व वा॒जिना॑।</p>
<p class="Shloka">यां वां॒ होत्रां॑ परिहि॒नोमि॑ मे॒धये॒मा ब्रह्मा॑णि नृ॒पती॑व जिन्वतम्॥ ७<span class="rvts2">.</span>१०४<span class="rvts2">.</span>०६</p>
<p class="Shloka">प्रति॑ स्मरेथां तु॒जय॑द्भि॒रेवै॑र्ह॒तं द्रु॒हो र॒क्षसो॑ भङ्गु॒राव॑तः।</p>
<p class="Shloka">इन्द्रा॑सोमा दु॒ष्कृते॒ मा सु॒गं भू॒द्यो न॑ क॒दा चि॑दभि॒दास॑ति द्रु॒हा॥ ७<span class="rvts2">.</span>१०४<span class="rvts2">.</span>०७</p>
<p class="Shloka">यो मा॒ पाके॑न॒ मन॑सा॒ चर॑न्तमभि॒चष्टे॒ अनृ॑तेभि॒र्वचो॑भिः।</p>
<p class="Shloka">आप॑ इव का॒शिना॒ संगृ॑भीता॒ अस॑न्न॒स्त्वास॑त इन्द्र व॒क्ता॥ ७<span class="rvts2">.</span>१०४<span class="rvts2">.</span>०८</p>
<p class="Shloka">ये पा॑कशं॒सं वि॒हर॑न्त॒ एवै॒र्ये वा॑ भ॒द्रं दू॒षय॑न्ति स्व॒धाभि॑।</p>
<p class="Shloka">अह॑ये वा॒ तान्प्र॒ददा॑तु॒ सोम॒ आ वा॑ दधातु॒ निरृ॑तेरु॒पस्थे॑॥ ७<span class="rvts2">.</span>१०४<span class="rvts2">.</span>०९</p>
<p class="Shloka">यो नो॒ रसं॒ दिप्स॑ति पि॒त्वो अ॑ग्ने॒ यो अश्वा॑नां॒ यो गवां॒ यस्त॒नूना॑म्।</p>
<p class="Shloka">रि॒पुः स्ते॒नः स्ते॑य॒कृद्द॒भ्रमे॑तु॒ नि ष ही॑यतां त॒न्वा॒३ तना॑ च॥ ७<span class="rvts2">.</span>१०४<span class="rvts2">.</span>१०</p>
<p class="Shloka">प॒रः सो अ॑स्तु त॒न्वा॒३ तना॑ च ति॒स्रः पृ॑थि॒वीर॒धो अ॑स्तु॒ विश्वा॑।</p>
<p class="Shloka">प्रति॑ शुष्यतु॒ यशो॑ अस्य देवा॒ यो नो॒ दिवा॒ दिप्स॑ति॒ यश्च॒ नक्त॑म्॥ ७<span class="rvts2">.</span>१०४<span class="rvts2">.</span>११</p>
<p class="Shloka">सु॒वि॒ज्ञा॒नं चि॑कि॒तुषे॒ जना॑य॒ सच्चास॑च्च॒ वच॑सी पस्पृधाते।</p>
<p class="Shloka">तयो॒र्यत्स॒त्यं य॑त॒रदृजी॑य॒स्तदित्सोमो॑ऽवति॒ हन्त्यास॑त्॥ ७<span class="rvts2">.</span>१०४<span class="rvts2">.</span>१२</p>
<p class="Shloka">न वा उ॒ सोमो॑ वृजि॒नं हि॑नोति॒ न क्ष॒त्रियं॑ मिथु॒या धा॒रय॑न्तम्।</p>
<p class="Shloka">हन्ति॒ रक्षो॒ हन्त्यास॒द्वद॑न्तमु॒भाविन्द्र॑स्य॒ प्रसि॑तौ शयाते॥ ७<span class="rvts2">.</span>१०४<span class="rvts2">.</span>१३</p>
<p class="Shloka">यदि॑ वा॒हमनृ॑तदेव॒ आस॒ मोघं॑ वा दे॒वाँ अ॑प्यू॒हे अ॑ग्ने।</p>
<p class="Shloka">किम॒स्मभ्यं॑ जातवेदो हृणीषे द्रोघ॒वाच॑स्ते निरृ॒थं स॑चन्ताम्॥ ७<span class="rvts2">.</span>१०४<span class="rvts2">.</span>१४</p>
<p class="Shloka">अ॒द्या मु॑रीय॒ यदि॑ यातु॒धानो॒ अस्मि॒ यदि॒ वायु॑स्त॒तप॒ पूरु॑षस्य।</p>
<p class="Shloka">अधा॒ स वी॒रैर्द॒शभि॒र्वि यू॑या॒ यो मा॒ मोघं॒ यातु॑धा॒नेत्याह॑॥ ७<span class="rvts2">.</span>१०४<span class="rvts2">.</span>१५</p>
<p class="Shloka">यो माया॑तुं॒ यातु॑धा॒नेत्याह॒ यो वा॑ र॒क्षाः शुचि॑र॒स्मीत्याह॑।</p>
<p class="Shloka">इन्द्र॒स्तं ह॑न्तु मह॒ता व॒धेन॒ विश्व॑स्य ज॒न्तोर॑ध॒मस्प॑दीष्ट॥ ७<span class="rvts2">.</span>१०४<span class="rvts2">.</span>१६</p>
<p class="Shloka">प्र या जिगा॑ति ख॒र्गले॑व॒ नक्त॒मप॑ द्रु॒हा त॒न्वं१ गूह॑माना।</p>
<p class="Shloka">व॒व्राँ अ॑न॒न्ताँ अव॒ सा प॑दीष्ट॒ ग्रावा॑णो घ्नन्तु र॒क्षस॑ उप॒ब्दैः॥ ७<span class="rvts2">.</span>१०४<span class="rvts2">.</span>१७</p>
<p class="Shloka">वि ति॑ष्ठध्वं मरुतो वि॒क्ष्वि१च्छत॑ गृभा॒यत॑ र॒क्षस॒ सं पि॑नष्टन।</p>
<p class="Shloka">वयो॒ ये भू॒त्वी प॒तय॑न्ति न॒क्तभि॒र्ये वा॒ रिपो॑ दधि॒रे दे॒वे अ॑ध्व॒रे॥ ७<span class="rvts2">.</span>१०४<span class="rvts2">.</span>१८</p>
<p class="Shloka">प्र व॑र्तय दि॒वो अश्मा॑नमिन्द्र॒ सोम॑शितं मघव॒न्सं शि॑शाधि।</p>
<p class="Shloka">प्राक्ता॒दपा॑क्तादध॒रादुद॑क्ताद॒भि ज॑हि र॒क्षस॒ पर्व॑तेन॥ ७<span class="rvts2">.</span>१०४<span class="rvts2">.</span>१९</p>
<p class="Shloka">ए॒त उ॒ त्ये प॑तयन्ति॒ श्वया॑तव॒ इन्द्रं॑ दिप्सन्ति दि॒प्सवोऽदा॑भ्यम्।</p>
<p class="Shloka">शिशी॑ते श॒क्रः पिशु॑नेभ्यो व॒धं नू॒नं सृ॑जद॒शनिं॑ यातु॒मद्भ्य॑॥ ७<span class="rvts2">.</span>१०४<span class="rvts2">.</span>२०</p>
<p class="Shloka">इन्द्रो॑ यातू॒नाम॑भवत्पराश॒रो ह॑वि॒र्मथी॑नाम॒भ्या॒३विवा॑सताम्।</p>
<p class="Shloka">अ॒भीदु॑ श॒क्रः प॑र॒शुर्यथा॒ वनं॒ पात्रे॑व भि॒न्दन्स॒त ए॑ति र॒क्षस॑॥ ७<span class="rvts2">.</span>१०४<span class="rvts2">.</span>२१</p>
<p class="Shloka">उलू॑कयातुं शुशु॒लूक॑यातुं ज॒हि श्वया॑तुमु॒त कोक॑यातुम्।</p>
<p class="Shloka">सु॒प॒र्णया॑तुमु॒त गृध्र॑यातुं दृ॒षदे॑व॒ प्र मृ॑ण॒ रक्ष॑ इन्द्र॥ ७<span class="rvts2">.</span>१०४<span class="rvts2">.</span>२२</p>
<p class="Shloka">मा नो॒ रक्षो॑ अ॒भि न॑ड्यातु॒माव॑ता॒मपो॑च्छतु मिथु॒ना या कि॑मी॒दिना॑।</p>
<p class="Shloka">पृ॒थि॒वी न॒ पार्थि॑वात्पा॒त्वंह॑सो॒ऽन्तरि॑क्षं दि॒व्यात्पा॑त्व॒स्मान्॥ ७<span class="rvts2">.</span>१०४<span class="rvts2">.</span>२३</p>
<p class="Shloka">इन्द्र॑ ज॒हि पुमां॑सं यातु॒धान॑मु॒त स्त्रियं॑ मा॒यया॒ शाश॑दानाम्।</p>
<p class="Shloka">विग्री॑वासो॒ मूर॑देवा ऋदन्तु॒ मा ते दृ॑श॒न्सूर्य॑मु॒च्चर॑न्तम्॥ ७<span class="rvts2">.</span>१०४<span class="rvts2">.</span>२४</p>
<p class="Shloka">प्रति॑ चक्ष्व॒ वि च॒क्ष्वेन्द्र॑श्च सोम जागृतम्।</p>
<p class="Shloka">रक्षो॑भ्यो व॒धम॑स्यतम॒शनिं॑ यातु॒मद्भ्य॑॥ ७<span class="rvts2">.</span>१०४<span class="rvts2">.</span>२५</p>
<p class="Sub-Heading">सूक्त</p>

     
     
     
        </div>

    </body>
</html>
